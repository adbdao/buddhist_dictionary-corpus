<file>
<pb n="1"/>
<article>《三藏法數》明·一如等 撰</article>



<xa>一心</xa>
　　﹝出華嚴經﹞
　　一心者，一念之心也。心性週徧，虛徹靈通，散之則應萬事，斂之而成一念。是故若善
若惡，若聖若凡，無不皆由此心。以心本具萬法，而能成立眾事。經云：三界無別法，惟是
一心作。是也。（三界者，欲界、色界、無色界也。）

<xa>一心約教有異</xa>
　　﹝出華嚴一乘教義分齊章﹞
　　謂賢首祖師一宗判教有五，蓋小教，假四諦而說，心得悟解。始教，約第八識心，了一
切緣生之法皆空，各無自性，而受異熟之果。終教，言恆沙一切性妙功德，具於如來藏心。
頓教，即於一念不生之心，無染無淨，頓顯理性。圓教，主伴圓融，法法無礙，一即一切，
一切即一，卷舒自在，總該萬有。然教雖有五，而不出一心；是名一心約教有異。（第八識
即藏識也。異熟果者，如以前世善惡之業為因，而感今世善惡之果，以其異生而熟，故名異
熟也。）

<xa>一善心</xa>
　　﹝出涅槃經﹞
　　心即以根對塵所起一念之心也。若起一念惡，即消滅眾善；若起一念善，即破除眾惡。
故經云：修一善心，破百種惡。是也。

<xa>一人</xa>
　　﹝出仁王護國經﹞
　　一人者，佛也。佛本於人中得道，故亦稱人。世間、出世間最尊最勝，故名一人。經云
：三賢十聖住果報，惟佛一人居淨土。是也。（三賢即十住、十行、十迴向諸位菩薩也；十
聖即十地菩薩也。果報即實報土也，淨土即常寂光淨土也。）

<pb n="2"/>
<xa>一身</xa>
　　﹝出華嚴經﹞
　　身即法身也。蓋十方諸佛，無明之惑淨盡，法性之體全彰，無有自他色相之異，故名一
身。經云：一切諸佛身，惟是一法身。是也。

<xa>一虛</xa>
　　﹝出普賢行願品疏﹞
　　謂如來真身，無形無相，猶若虛空。雖同一虛，萬像森然，雖含萬像，一相不立。疏云
：寂寥於萬化之域，動用於一虛之中。是也。

<xa>一月喻三身</xa>
　　﹝出寶王論﹞
　　一月喻三身者，以月體喻法身，月光喻報身，月影喻應身也。蓋由法身即是常住之理，
理體惟一，不遷不變，而能出生諸法，統攝萬事，猶如月體，一輪在天，影含眾水。報身即
是寂照之智，智無自體，依理而發，明瞭一切無有差謬，猶如月光，照臨萬像，無有隱形。
應身即是變化之用，用無自性，從體而起，有感則通，無感不應，猶如月影，有水則現，無
水不顯。然此三身，本是一體。從用立名，故有多種。論云：法身如月之體，報身如月之光
，應身如月之影。是也。

<xa>一月三舟喻</xa>
　　﹝出華嚴經疏﹞
　　謂澄江一月，三舟共觀。一舟停住，二舟向南、北行。向南者，見月隨南；向北者，見
月隨北；停舟者，見月不移。蓋譬如來智無不周，體無不在，無依無住，無去無來。皆由眾
生緣有生熟，故見如來有去住相。法身之體，本無去住也。一月喻佛，三舟喻世間眾生見佛
不同，是名一月三舟喻也。

<xa>一法</xa>
　　﹝出華嚴經﹞
　　法即軌則之義。謂諸佛菩薩，莫不軌則真如之法，修之而成正覺。故經云：惟以一法而
得出離，成阿耨多羅三藐三菩提。是也。（梵語阿耨多羅三藐三菩提，華言無上正等正覺。
<pb n="3"/>
）

<xa>一理</xa>
　　﹝出法華經玄義﹞
　　一理者，諸法之本體也。理性容攝，其大無外。諸法雖殊，理元是一。理雖是一，而能
統貫諸法。諸法雖殊，莫不本乎一理。事理融通，法法無礙，是則世間、出世間法，皆不外
乎此也。

<xa>一乘</xa>
　　﹝出法華經﹞
　　一乘者，佛乘也。乘即運載之義。佛說一乘之法，為令眾生依此修行，出離生死苦海，
運至涅槃彼岸。故喻以七寶大車，而導之以大白牛也。佛之出世，意欲直說法華。蓋由眾生
機器不等，於是先說三乘之法而調熟之。故經云：於一乘道，分別說三。後至法華，會三乘
之小行，歸廣大之一乘。又云：十方佛土中，惟有一乘法。是也。（梵語涅槃，華言滅度。
七寶者，金、銀、琉璃、玻璃、硨磲、碼瑙、赤真珠也。三乘者，聲聞乘、緣覺乘、菩薩乘
也。）

<xa>一雨</xa>
　　﹝出法華經﹞
　　一雨者，喻佛所說一乘之法也。蓋佛說法華，惟談圓教一實相理，純一無雜，即是如來
一音宣澍一乘法雨，咸令眾生開佛知見。經云：一雨所潤。是也。

<xa>一門</xa>
　　﹝出法華經﹞
　　門者，即能通之義。一謂一理，即是所通門，謂正教即是能通。蓋譬佛所說一乘之教，
則能通於實相之理。經云：惟有一門。是也。

<xa>一味</xa>
　　﹝出法華經並法華玄義﹞
　　一味者，喻法華一乘之教也。如來說法，必稱機宜，以其機有大小，故歷四時三教，漸
<pb n="4"/>
次調停，令其入大。然後高會靈山，純談一妙，開前四時三教之法，即是圓妙一乘。一乘之
外，更無別法。故經云：決了聲聞法，是諸經之王。是以無垢藏王菩薩於涅槃會上，白佛言
：佛說十二部經，譬如從牛出乳，蓋喻初時說華嚴經也。次雲從乳出酪，喻華嚴經後第二時
說阿含經也。次雲從酪出生酥，喻阿含經後，第三時說淨名、寶積等經也。次雲從生酥出熟
酥，喻淨名等經後第四時說般若經也。次雲從熟酥出醍醐，喻般若經後第五時說法華、涅槃
經也。如此展轉相從說者，據如來施化次第而言耳，若據法華開前諸教諸乘，即是圓妙一乘
，則顯乳酪二酥皆成一醍醐味。經云：一相，一味。是也。（四時者，華嚴時、鹿苑時、方
等時、般若時也。三教者，藏教、通教、別教也。十二部經者，一契經、二重頌、三授記、
四孤起、五無問自說、六因緣、七譬喻、八本事、九本生、十方廣、十一未曾有、十二論義
也。）

<xa>一大事因緣</xa>
　　﹝出法華經﹞
　　一即一實相也。其性廣博，故名為大。如來出世度生之儀式，故名為事。眾生具此實相
而能成機感佛，故名為因。如來證此實相而能起應度生，故名為緣。一切如來出現於世，皆
為開示一切眾生本有實相，令其咸得悟入佛之知見。捨此則非如來出世本懷，經云：如來惟
以一大事因緣故出現於世。是也。

<xa>一覺</xa>
　　﹝出起信論﹞
　　一覺者，十界眾生本性之覺也。謂六道眾生，業惑所覆，不能覺了，名為不覺。三乘之
人，斷惑證理，未能究竟，名隨分覺。惟佛一人，諸惑淨盡，徹見本性，名究竟覺。迷悟雖
殊，覺體本一。論云：本來平等同一覺故。是也。（十界者，佛界、菩薩界、緣覺界、聲聞
界、天界、人界、阿修羅界、餓鬼界、畜生界、地獄界也。佛亦名眾生者，佛為無上眾生也
。六道者，天道、人道、修羅道、餓鬼道、畜生道、地獄道也。三乘者，菩薩乘、緣覺乘、
聲聞乘也。）

<xa>一道</xa>
　　﹝出華嚴經﹞
　　一道者，一實之道，即佛所說最上乘之法也。若依此道而修，則能頓斷諸惑，頓出生死
<pb n="5"/>
，非如二乘等次第超出。經云：一切無礙人，一道出生死。是也。（二乘者，緣覺乘、聲聞
乘也。）

<xa>一義──第一義</xa>
　　﹝出大集經﹞
　　第一義者，即無上甚深之妙理也。其體湛寂，其性虛融，無名無相，絕議絕思。經云：
甚深之理不可說，第一義諦無聲字。是也。（無聲字者，謂離語言、文字之相也。）

<xa>一實諦</xa>
　　﹝出涅槃經﹞
　　謂一實相中道之理也。無有虛妄，無有顛倒，若聖若凡，性本不二，故名一實諦也。

<xa>一實相印</xa>
　　﹝出法華玄義﹞
　　一實相者，謂真實之理，無二無別，離諸虛妄之相也。印者，信也。如世之公文，得印
可信。蓋如來所說諸大乘經，皆以實相之理，印定其說。外道不能雜，天魔不能破。若有實
相印，即是佛說。若無實相印，即是魔說。經云：世尊說實道，波旬無此事。是也。（梵語
波旬，華言惡。釋迦如來出世時，魔王名也。）

<xa>一實境界</xa>
　　﹝出占察善惡業報經﹞
　　一實境界者，即一實相之理也。不變不異，無滅無生，自性清淨，離虛妄相，猶如虛空
，平等普遍，諸佛眾生無二無別也。

<xa>一地</xa>
　　﹝出法華經﹞
　　一地者，一實相地也。地有能生之義，一切草木種子皆依於地而得生長，以譬人天聲聞
緣覺菩薩一切習因種子，皆依五陰之身，增長成熟。至於法華會上，聞佛說一乘法，皆成菩
薩。法性五陰，則是一實相地。故經云：一地所生。是也。（習因者，所作之因，習續不斷
也。五陰者，色陰、受陰、想陰、行陰、識陰也。）
<pb n="6"/>

<xa>一法印</xa>
　　﹝出宗鏡錄﹞
　　一法印者，謂一念心，含攝一切世間、出世間法，無不悉備。然此諸法，於一心中，炳
然顯現。如印印泥，文無前後，故云森羅及萬像，一法之所印是也。

<xa>一法界</xa>
　　﹝出起信論﹞
　　一法界，即一真如之理體性，虛融平等不二也。

<xa>一真法界</xa>
　　﹝出華嚴經隨疏演義鈔﹞
　　無二曰一，不妄曰真；交徹融攝，故曰法界。即是諸佛平等法身，從本以來，不生不滅
，非空非有，離名離相，無內無外，惟一真實，不可思議；是名一真法界。

<xa>一藏</xa>
　　﹝出華嚴經疏﹞
　　藏即含藏之義。謂法界之理，豎窮三際，橫遍十方，無德不備，無法不攝，一一該羅，
重重無盡。若世間法，若出世間法，無不含藏，故名一藏。（三際者，過去、現在、未來也
。）

<xa>一會</xa>
　　﹝出法華要義﹞
　　一會者，謂如來於靈山會上，與諸大眾說法華經之時也。隋天台智者大師，於光州大蘇
山修法華三昧，誦法華經，至藥王菩薩品中，是真精進是名真法供養如來之句，身心豁然，
寂而入定。徹見靈山一會，儼然未散是也。（梵語三昧，華言正定。）

<xa>一極</xa>
　　﹝出普賢行願品疏﹞
　　一極者，謂華嚴經廣談法界之旨，妙極無二也。蓋如來出世，首為諸大菩薩說佛菩薩真
<pb n="7"/>
實境界，不說二乘方便之法。是故聲聞、緣覺，雖在聽次，有如聾聵，寂無所聞。故疏云：
一極唱高，二乘絕聽。是也。（二乘者，聲聞乘、緣覺乘也。）

<xa>一致</xa>
　　﹝出華嚴經隨疏演義鈔﹞
　　一致者，謂佛乘宗極之趣惟一也。如來設化，始隨機宜不同，故有三乘之說。終歸顯實
，但名佛乘一致之理。鈔云：混萬化即真，會精粗一致。是也。（三乘者，聲聞乘、緣覺乘
、菩薩乘也。）

<xa>一源</xa>
　　﹝出華嚴經隨疏演義鈔﹞
　　一源者，甚深法界之體也。此體不變不遷，非真非妄。因隨緣故，有真有妄。若隨法性
淨緣，則能出生諸佛之法。若隨無明染緣，則能出生眾生之法。染淨之緣雖別，法界之體無
殊。譬如流水，流雖清濁有異，所出之源是一也。

<xa>一體</xa>
　　﹝出法界觀﹞
　　一體者，常住真心之體也。自性清淨，一體無二；妄想忽生，境界頓現。於是有情眾生
，無情國土，從一真心，妄分為二。當知有情無情，皆是眾生自心所變，實非外物。故頌云
：情與非情共一體。是也。

<xa>一偈</xa>
　　﹝出翻譯名義﹞
　　一偈者，西域記云：舊曰偈，或曰偈他，梵音，訛也。今從正音，宜雲伽陀，華言頌。
諸經雖五字七字，為句不同，皆以四句為一偈也。

<xa>一句</xa>
　　﹝出華嚴經﹞
　　一句者，謂經中所說普眼法門一句功德，不可思議也。經云：假使有人，以大海量墨，
須彌聚筆，書寫此普眼法門一品中一門，一門中一法，一法中一義，一義中一句，不得少分
<pb n="8"/>
，何況能盡。是也。（普眼者，眼外無法，名為普眼。）

<xa>一言</xa>
　　﹝出圓覺經略疏﹞
　　一言者，謂圭峰密禪師讀圓覺經，未終其卷，於一言下，豁然開悟。乃知自心即是佛心
，定當作佛。故疏序云：一言之下，心地開通。是也。

<xa>一語</xa>
　　﹝出華嚴經疏﹞
　　一語者，如來之語也。經云：如來於一語言中，演說無邊契經海。蓋言於一語中，演說
妙法無量無邊。譬如泉之初發，細若一線，流之不已，為江為海，無有窮盡也。

<xa>一名</xa>
　　﹝出涅槃經﹞
　　名即名字。謂理雖是一，假言施設，種種不同。如經中只一涅槃之名。如來隨機演說，
亦名無生，亦名無作，亦名無為，亦名解脫，亦名彼岸，亦名無退，亦名安處，亦名寂靜，
亦名無相，亦名無二，亦名一行，亦名清涼，亦名無諍，亦名吉祥，雖立多種之別，衹是涅
槃一名，是為一名。

<xa>一字</xa>
　　﹝出大方廣師子吼經﹞
　　一字者，一理之名字也。理本無名無字，超心意識，離性離相，無作無示，非諸眾生所
能思議，惟佛如來究盡明瞭。經云：法惟一字，所謂無字。是也。

<xa>一義</xa>
　　﹝出華嚴經﹞
　　義即義理，即一法中或一句中之一義也。

<xa>一音</xa>
　　﹝出維摩經﹞
<pb n="9"/>
　　一音者，佛之音聲也。蓋眾生緣有淺深，根有利鈍，故於一音之中，同聽異聞。若是人
天根器，則聞佛說五戒十善之法；若是聲聞根器，則聞佛說四諦之法；若是緣覺根器，則聞
佛說十二因緣之法；若是菩薩根器，則聞佛說六度等法；各得解了。經云：佛以一音演說法
，眾生隨類各得解。是也。（五戒者，不殺、不盜、不邪婬、不妄語、不飲酒也。十善者，
不殺、不盜、不邪婬、不妄言、不綺語、不兩舌、不惡口、不貪、不嗔、不癡也。聲聞者，
聞佛聲教，悟真空理，故名聲聞也。四諦者，苦諦、集諦、滅諦、道諦也。緣覺者，因觀十
二因緣覺真空理，故名緣覺也。十二因緣者，一無明、二行、三識、四名色、五六入、六觸
、七受、八愛、九取、十有、十一生、十二老死也。菩薩者，梵語具雲菩提薩埵，華言覺有
情。六度者，一佈施、二持戒、三忍辱、四精進、五禪定、六智慧也。）

<xa>一音教</xa>
　　﹝出華嚴經疏﹞
　　一音教者，謂如來一代之教，雖有頓漸諸說不同，而皆不出一音也。故羅什法師云：佛
一圓音，平等無二，無思普應，機聞自殊。是也。（梵語羅什，華言童壽。）

<xa>一宗</xa>
　　﹝出華嚴經疏﹞
　　宗者，要也。謂諸大乘經所說雖異，莫不同乎一理。如華嚴之談法界，般若之談佛母，
法華之談實相等，皆以一理為其宗要。鈔云：一宗容具多經。是也。

<xa>一相</xa>
　　﹝出起信論﹞
　　謂一真法界之相，從本以來，離虛妄相，離言說相，離名字相，離一切諸法之相，故名
一相。

<xa>一合相</xa>
　　﹝出金剛經﹞
　　一合相者，蓋言眾塵和合而為一世界也，世界本空，微塵不有，但眾生不了，妄執為實
。若是實有，即應世界不可分為微塵，若是實無，不應微塵合為世界。是知執有執無，皆不
當理。經云：如來說一合相，即非一合相，是名一合相。是也。
<pb n="10"/>

<xa>一性</xa>
　　﹝出涅槃經﹞
　　一性者，即正因，佛性也。謂一切眾生，皆具此性，但背覺合塵，常為煩惱之所覆障。
若順性而修，則能超脫生死，悟入涅槃，與佛所證無二無別也。（梵語涅槃，華言滅度。煩
惱者，昏煩之法惱亂心神也。）

<xa>一性</xa>
　　﹝出華嚴經﹞
　　性以不變為義。上極諸佛，下至蠕飛蠢動，雖品類萬差，莫不本乎一性。迷之則成生死
，悟之而為涅槃。迷悟雖殊，其性本一，是為一性也。（蠕，而宣切，蟲行貌；蠢，尺尹切
，蠢動也。梵語涅槃，華言滅度。）

<xa>一因</xa>
　　﹝出涅槃經﹞
　　一因者，謂聖凡平等之理體也。蓋此理體，諸佛眾生皆性本具，初無增減。然諸佛悟之
而成妙果，眾生迷之而流轉諸趣。若全此一因，而修圓頓之行，則能超出三乘所修之因，而
證一乘之果也。（三乘者，聲聞乘、緣覺乘、菩薩乘也。）

<xa>一如</xa>
　　﹝出首楞嚴三昧經﹞
　　不二不異，名曰一如，即真如之理也。所謂真如界內絕生佛之假名，平等性中無自他之
形相。故經云：魔界如，佛界如，一如無二如。是也。（魔，梵語具雲魔羅，華言殺者，謂
能奪人功德之財，殺人智慧之命也。佛，梵語具雲佛陀，華言覺者。謂能自覺、覺他、覺行
圓滿也。魔、佛皆言如者，魔為修惡之極，佛為修善之極，善惡雖分，其性本一。故云一如
，無二如也。）

<xa>一行</xa>
　　﹝出涅槃經﹞
　　一行者，如來所行之行也。行以進趣為義。能行此行，則能趣向佛果。雖名一行，而具
<pb n="11"/>
足五行。故經明五行之後，乃云：復有一行，是如來行。謂能於一心中行於五行，具足而無
缺也。（五行者，聖行、梵行、天行、病行、嬰兒行也。）

<xa>一行三昧</xa>
　　﹝出文殊師利所說摩訶般若波羅蜜經﹞
　　梵語三昧，華言調直定，又云正定。一行三昧者，惟專一行，修習正定也。謂修行之人
，應處空閑，捨諸亂意，係心實理，想念一佛，專稱名字，隨佛方所，端身正向，能於一佛
唸唸相續而不懈怠，於一念中即能得見十方諸佛，獲大辯才也。

<xa>一解脫</xa>
　　﹝出涅槃經﹞
　　解脫者，無拘無礙自在之謂也。一切眾生同有佛性，本來解脫；良由心生執著，妄自迷
倒，受諸纏縛。若能一念反妄歸真，了縛無縛，則與諸佛如來同一解脫，無有差別。經云：
同一解脫。是也。

<xa>一空</xa>
　　﹝出寂調音所問經﹞
　　一空者，謂一切諸法皆無自性。若色若心，若依若正，乃至聖凡因果之法，雖種種不同
，求其體性，畢竟皆空。經云：如瓦器中空，寶器中空，俱同一空，無二無別。是也。（依
者，依報，即國土也；正者，正報，即眾生身也。）

<xa>一生</xa>
　　﹝出法華經﹞
　　一生者，謂等覺菩薩，無明之惑未盡，尚有一番變易生死。過此一生，即登妙覺果佛之
位。所以等覺菩薩，稱為一生補處。經云：一生當得阿耨多羅三藐三菩提。是也。（等覺者
，望後妙覺，猶有一等。超前諸位，得稱為覺。無明者，無所明瞭，即障理之惑也。變易者
，即實報土生死也。因移果易，故名變易生死。妙覺者，自覺、覺他、覺行圓滿，不可思議
也。）

<xa>一生</xa>
<pb n="12"/>
　　﹝出華嚴經隨疏演義鈔﹞
　　謂善財童子，一生之內，圓成佛果。故慈氏菩薩讚善財言：餘諸菩薩，於無量劫，乃能
滿足菩薩行願。此長者子，於一生內，能淨佛土，能化眾生，是名一生。（慈氏菩薩，即彌
勒菩薩也。）

<xa>一來</xa>
　　﹝出四教儀﹞
　　一來者，謂二果斯陀含。於欲界九品思惑中，前六品雖盡，後三品猶在，故更來欲界一
番受生，是名一來。（梵語斯陀含，華言一來。九品者，上中下三品，每品中又分三品也。
）

<xa>一師</xa>
　　﹝出四分戒品﹞
　　師者，授道之師也。凡諸比丘同一師學，當須和合歡喜無諍，猶如水乳，於佛法中，庶
得增益，是名一師。（梵語比丘，華言乞士。）

<xa>一子</xa>
　　﹝出涅槃經﹞
　　謂菩薩修慈悲行，視諸眾生猶如一子。若見眾生修習善業，勝進聖道，心則歡喜；若見
眾生造作惡業，流轉生死，心則愁惱。譬如父母見子安隱，心則歡喜；見子遇患，心則苦惱
。經云：視諸眾生，同於一子。是也。

<xa>一修一切修</xa>
　　﹝出華嚴經隨疏演義鈔﹞
　　一修一切修者，謂上根大智之人，全性起修，了修即性，修性不二，事理互融。燒香散
華，無非中道；習禪誦經，盡是真如。是故一行修，則一切行無不修焉。

<xa>一斷一切斷</xa>
　　﹝出華嚴經隨疏演義鈔﹞
　　一斷一切斷者，謂上根之人，斷惑無漸次也。中下根人，不知妄惑即是真智，所以斷惑
<pb n="13"/>
有其漸次。上根之人，了惑即智，達妄即真，惑外無智，妄外無真，所以一斷則一切斷也。

<xa>一證一切證</xa>
　　﹝出華嚴經隨疏演義鈔﹞
　　一證一切證者，謂上根之人，以圓妙之智，照了性境圓融，無始無終，非淺非深，不有
不空，無法不備，無處不通。是故一處證入，則一切處皆證入矣。

<xa>一成一切成</xa>
　　﹝出華嚴經疏﹞
　　一成一切成者，謂一佛成道，法界無非此佛之依正也。依即所依之土，正即能依之身。
以其迷時，則眾生國土皆迷；悟時，則眾生國土皆悟。蓋約一人惟心即具而說。故楞嚴經云
：一人發真歸源，此十方空皆悉消殞。是也。

<xa>一位一切位</xa>
　　﹝出華嚴經疏﹞
　　一位一切位者，謂上根之人，證一地位則具足一切地位之功德也。蓋所證之位，全是法
性。法性遍周恆沙功德無不含攝。是故證一地位，則一切地位功德皆悉具足也。

<xa>一行一切行</xa>
　　﹝出華嚴經疏﹞
　　一行一切行者，謂上根之人，依於一乘圓融之教，建立圓頓之行。圓頓行立，契合一乘
，故能於一行中具足一切諸行也。

<xa>一障一切障</xa>
　　﹝出華嚴經隨疏演義鈔﹞
　　一障一切障者，謂造惡眾生，一念嗔心起，百萬障門開，一切善根皆悉消滅，一切業障
同時增長；所以一障則一切障也。

<xa>一念</xa>
　　﹝出華嚴經﹞
<pb n="14"/>
　　念即心念。此之一念，有真有妄。若凡夫以根對塵所起之念，唸唸生滅，此妄念也。若
離根塵，真淨明妙，虛徹靈通之念，即是如來正智之念也。此正智之念，非生非滅，不常不
斷，促一剎那而非短，延無量劫而非長。經云：一念普觀無量劫。是也。（根者，眼耳鼻舌
身意六根也。塵者，色聲香味觸法六塵也。梵語剎那，華言一念。劫，梵語具雲劫波，華言
分別時節。）

<xa>一剎那</xa>
　　﹝出仁王護國經﹞
　　梵語剎那，華言一念。經云：一念中有九十剎那，一剎那中有九百生滅。俱舍論云：時
之極少者名剎那。是也。（念有大小，一念者大念也，一剎那者小念也。）

<xa>一根</xa>
　　﹝出楞嚴經﹞
　　一根，即耳根也。蓋由此方之人，耳根最利，聞法易入。故文殊選揀圓通之門，取耳根
為第一也。然以耳根為圓通門者，特假其通入而已，必期脫去聲塵，反聞自性，然後為複本
歸源之至。一根既然，諸根亦寂。經云：一根既返源，六根成解脫。是也。（六根者，眼根
、耳根、鼻根、舌根、身根、意根也。）

<xa>一機</xa>
　　﹝出楞嚴經﹞
　　機謂機關，即發起之處也。一機以喻耳之一根，一根返源，諸根解脫。經云：雖見諸根
動，要在一機抽。是也。

<xa>一色</xa>
　　﹝出仁王經疏﹞
　　色者，眼根所對之色也。色即法界，具足三諦。以一切法，體性融通，互攝無礙。若一
切色即一色，此是真諦，忘泯一切法也。若一色即一切色，此是俗諦，建立一切法也。若非
一非一切，亦一亦一切，此是中諦，雙遮雙照，即中道也。盡理言之，非但色之一塵，具足
三諦，聲香味觸法五塵，莫不皆然。舉色，則一切法皆在於色，色外無法。舉香，則一切法
皆在於香，香外無法。疏云：一色一香，無非中道。是也。（法界者，法法皆以三諦而為界
<pb n="15"/>
分，即是理也。雙遮雙照者，遮謂遮情，照謂照性，即雙遮真俗，雙照真俗也。）

<xa>一指</xa>
　　﹝出楞嚴經﹞
　　一指，手之一指。經云：若我滅後，其有比丘，發心決定修三摩提，能於如來形像之前
，身然一燈，燒一指節，及於身上爇一香炷，我說是人無始宿債，一時酬畢，長揖世間，永
脫諸漏也。（梵語三摩提，華言等持。離昏沉掉舉，曰等；令心住一境性，曰持。諸漏即三
界生死也。）

<xa>一發</xa>
　　﹝出摩訶僧祇律﹞
　　一發者，謂日晷過午一發許也。蓋言修行之人持齋之法。日正當午，乃受飲食。若日過
午一發許，則不當食也。

<xa>一毫</xa>
　　﹝出普賢行願品疏﹞
　　疏云：一字法門，海墨書而不盡；一毫之善，空界盡而無窮。此言華嚴大經，功德浩博
，不可測量，不可稱說，而虛空界有盡，一毫之善無窮也。

<xa>一毛</xa>
　　﹝出楞嚴經﹞
　　經云：於一毛端現寶王剎。此是正報中現依報也。由佛具足不思議神通之力，故能依中
現正，正中現依，依正融通，事理無礙，大小相含，一多平等。故於一毛之端，能現寶王剎
也。

<xa>一氣</xa>
　　﹝出圓覺經略鈔﹞
　　一氣者，道之所宗，陰陽天地之根本也。以喻自性清淨之心，未起染淨已前，諸佛眾生
平等不二，一切諸法莫不皆由此心而生，故以一氣喻一心也。

<pb n="16"/>
<xa>一瞬</xa>
　　﹝出摩訶僧祇律﹞
　　瞬者，目動也。律云：二十瞬名一彈指。謂修行人持齋之法。日正當午，乃受飲食，若
日過午一瞬，則不當食。

<xa>一默</xa>
　　﹝出維摩經﹞
　　默者，無言也。默必對說。諸佛菩薩或說或默，皆能顯於妙理。故經中三十二菩薩，各
談不二法門竟，文殊師利問維摩詰言：仁者當說，何等是菩薩入不二法門？時維摩詰默然無
言。文殊嘆曰：善哉！善哉！乃至無有文字語言，是真入不二法門。此即默而說，即說而默
也。（梵語文殊師利，華言妙德。梵語維摩詰，華言淨名。）

<xa>一時</xa>
　　﹝出各經之首﹞
　　一時者，佛與弟子說聽和合之時也。是故諸經之首，皆言一時。法華文句云：聞持和合
非異時。是也。（聞持者，弟子從佛聞法而受持也。）

<xa>一時一切時</xa>
　　﹝出華嚴經疏﹞
　　一時一切時者，謂一時之間即為無量劫也。蓋如來智境圓融，延促無礙，故能促多劫為
一時，延一時為多劫。經云：一念普觀無量劫。是也。

<xa>一食</xa>
　　﹝出維摩詰所說經﹞
　　一食者，世間分段之食也。若能於此一食，了達三諦，即成法食。然後運平等心，上供
諸佛，中奉賢聖，下及六道，等施無別。經云：以一食施一切。是也。（三諦者，真諦、俗
諦、中諦也。六道者，天道、人道、修羅道、餓鬼道、畜生道、地獄道也。）

<xa>一餐</xa>
　　﹝出法華經﹞
<pb n="17"/>
　　一餐者，一餐之食也。蓋言聲聞之人，於般若會上，蒙佛加被，為諸菩薩說大乘法。聲
聞自謂小乘，而於大法不生喜樂，譬若見食而不能餐。經云：而無希取一餐之意。是也。

<xa>一切</xa>
　　﹝出翻譯名義﹞
　　一，是普及之言；切，是盡際之語。又云：究竟非二名一，其性廣博名切，故名一切。

<xa>一處</xa>
　　﹝出遺教經﹞
　　一處者，謂心專注一境而無他適也。修行之人，若能攝心斂念，不涉餘緣，則所修行業
，決可成辦。經云：制之一處無事不辦。是也。

<xa>一剎</xa>
　　﹝出翻譯名義﹞
　　剎，梵語具雲剎摩，華言土田，即國土也。謂一佛所化之境，以大千世界而為一剎也。
（大千世界者，一日一月，繞一須彌山，照四天下，為一世界；一千世界，為小千世界；一
千小千世界，為中千世界；一千中千世界，為大千世界也。）

<xa>一路</xa>
　　﹝出首楞嚴經﹞
　　路，猶道也，即能通之義。謂諸佛如來，離於生死，入大涅槃，無不皆以首楞嚴大定而
為正路，捨此則無由而入。經云：十方薄伽梵，一路涅槃門。是也。（梵語涅槃，華言滅度
。梵語首楞嚴，華言健相，又一切事究竟堅固。梵語薄伽梵，佛之總號。其義有六：自在、
熾盛、端嚴、名稱、吉祥、尊貴，為含多義，故不翻也。）

<xa>一塵</xa>
　　﹝出華嚴經﹞
　　一塵者，一微塵也。經云：譬如有大經卷，量等大千世界，而全住在一微塵中。一微塵
既然，一切微塵皆亦如是。時有一人（謂佛也），智慧明達，有淨天眼，見此經卷在微塵內
，即以方便破此微塵，出此經卷，令諸眾生普得饒益。以譬一切眾生身中，具有如來無礙智
<pb n="18"/>
慧，但由眾生妄想顛倒而不自覺，惟有諸佛乃能知之，即以方便令諸眾生修於聖道，破除虛
妄煩惱，顯出如來真實智慧。故云一塵之內，有大千經卷是也。

<xa>一漚</xa>
　　﹝出楞嚴經﹞
　　漚者，水泡也。海本澄湛，因風飄鼓，發起水泡。以譬大覺之性，真淨明妙，因心妄動
，生起虛空世界，虛空世界在大覺性中，如大海中之一漚耳。經云：空生大覺中，如海一漚
發。是也。

<xa>一蓋</xa>
　　﹝出維摩詰所說經﹞
　　經云：毗耶離城有長者子，名曰寶積。與五百長者子，俱持七寶蓋來供養佛。佛之威神
，令諸寶蓋合成一蓋，遍覆大千世界。而此世界廣長之相，悉於中現。五百蓋者表五陰也，
合成一蓋者，表一心也。以顯五陰之法，全是一心也。（梵語毗耶離，華言廣博嚴淨。五陰
者，色陰、受陰、想陰、行陰、識陰也。）

<xa>一針</xa>
　　﹝出梵網經﹞
　　經云：一針一草，不得故盜。謂持戒之人，雖是微細之物，不得故意盜取也。

<xa>一花</xa>
　　﹝出梵網經﹞
　　經云：我今盧舍那，方坐蓮華台。（我者，釋迦佛自謂也。梵語盧舍那，華言淨滿；諸
惑究盡謂之淨，眾德悉圓謂之滿也。方坐者，方，正也，謂安住正法也。蓮華者，華藏世界
也，以其形似蓮華，故以名之。台者，華藏世界之中央也。華嚴經云：風輪持香海，香海出
蓮華，蓮華持世界。是也。）周匝千華上，復現千釋迦。（蓮華有千葉，故云千華。一華葉
上，現一釋迦佛，故云復現千釋迦。此千釋迦，乃從盧舍那佛出現也。）一花百億國，一國
一釋迦。（於一花葉復現百億國土，每一國土又現一釋迦佛，則有千百億國土，千百億釋迦
佛。此千百億釋迦，乃從千葉上千釋迦現出也。通而言之，盧舍那佛現出千釋迦，千釋迦佛
現出千百億釋迦。今此四天下，乃是千百億國土中之一土；釋迦牟尼佛，乃是千百億釋迦中
<pb n="19"/>
之一佛也。）

<xa>一燈</xa>
　　﹝出華嚴經﹞
　　謂燈能破暗，以喻菩提之心，能破煩惱之暗也。故經云：譬如一燈入於暗室，百千年暗
，悉能破盡。菩提心燈，亦復如是。入於眾生心室之內，百千萬億不可說劫諸業煩惱，種種
暗障，悉能除盡；故名一燈。（梵語菩提，華言道。）

<xa>二法身</xa>
　　﹝出華嚴經疏﹞
　　［一、理法身］，理即性德也。謂性淨明體，本來離念，等虛空界，無所不遍。諸佛眾
生皆同一相，是名理法身。
　　［二、智法身］，智即修德也。謂究竟始覺之智，契合清淨本覺之理。理智互融，色心
不二，智所現故，是名智法身。

<xa>二法身</xa>
　　﹝出無著論﹞
　　［一、智相法身］，謂具足智慧，方能演說諸法，是則說法為智慧之相，由此智相，得
至法身住處，故名智相法身。
　　［二、福相法身］，謂以大千世界七寶佈施，不如受持一四句偈，故金剛經云：於此經
中受持乃至四句偈等，為人演說，其福勝彼。由此福相，得至法身住處，故名福相法身。（
七寶者，金、銀、琉璃、玻璃、硨磲、碼瑙、赤真珠也。）

<xa>二法身</xa>
　　﹝出起信論疏﹞
　　［一、言說法身］，謂法身無相，本離言說，雖離言說，非言莫顯，故名言說法身。
　　［二、證得法身］，謂法身體遍，物物皆具，但以迷故，不能究顯，若不造修，何由證
得。故以始覺之心，契於本覺之理，始本不二，即究竟覺；是名證得法身。

<xa>二佛身</xa>
<pb n="20"/>
　　﹝出涅槃經﹞
　　［一、法性身］，法性即法身也。謂此法性之身，徧滿十方，無量無邊，色像端正，相
好莊嚴，以無量光明，無量音聲，能度十方法身菩薩，是名法性身。
　　［二、生死身］，謂佛以方便力，現生現滅，示初出家，乃至成佛得道，一切惡法盡斷
，一切善法悉皆成就，次第說法，度諸眾生，是名生死身。

<xa>二佛身</xa>
　　﹝出涅槃經﹞
　　［一、生身］，生身者，謂從父母所生，即佛應化之身也。
　　［二、法身］，法身者，謂本有法性之身，若佛出世及不出世，常住不動，無有變易也
。

<xa>二佛身</xa>
　　﹝出涅槃經﹞
　　［一、常身］，如來常住解脫之身。眾德悉備，萬行俱圓；先百千萬億劫而不見其生，
後百千萬億劫而不見其滅；是名常身也。
　　［二、無常身］，如來方便為欲度脫一切眾生，示現生死之身，出家修道成佛說法入於
涅槃，是名無常身也。（梵語涅槃，華言滅度。）

<xa>二身</xa>
　　﹝出華嚴經疏﹞
　　［一、真身］，真身者，真智與法身合，故名真身。起信論云：自體有大智慧，光明徧
照法界。是也。
　　［二、應身］，應身者，應周萬物，化洽眾生，隨其心量，現種種身。譬如一月，現於
眾水，而無去來之相。金光明經云：應物現形，如水中月。是也。

<xa>二種色身</xa>
　　﹝出佛地經論﹞
　　［一、實色身］，實即實有。謂諸如來因中於無數劫所修相好等業，至於果成，感得無
量相好莊嚴，其身週徧法界，是名實色身。
<pb n="21"/>
　　［二、化色身］，化即變化，謂諸如來，由大悲願力，為大菩薩眾現種種身，種種相好
，種種言音，隨時隨處，隨眾所宜，所現身形，其量不定，是名化色身。

<xa>二化身──大小二化身</xa>
　　﹝出華嚴經隨疏演義鈔﹞
　　［一、大化身］，謂佛被大乘菩薩之機，或現八萬四千相好之身，或現微塵數相好之身
，滿虛空中，是名大化身。
　　［二、小化身］，謂佛被小乘及人天等機，或現三十二相，一丈六尺之身，是名小化身
。（三十二相者：足安平相、千輻輪相、手指纖長相、手足柔軟相、手足縵網相、足跟滿足
相、足趺高好相、腨如鹿王相、手過膝相、馬陰藏相、身縱廣相、毛孔生青色相、身毛上靡
相、身金色相、身光面各一丈相、皮膚細滑相、七處平滿相、兩腋滿相、身如獅子相、身端
直相、肩圓滿相、四十齒相、齒白齊密相、四牙白淨相、頰車如師子相、咽中津液得上味相
、廣長舌相、梵音深遠相、眼色如金精相、眼睫如牛王相、眉間白毫相、頂肉髻成相也。）

<xa>二種十身──佛二種十身</xa>
　　﹝出華嚴經疏﹞
　　［一、融三世間為十身］，融即融會之義。隔別名世，間差名間。即眾生、國土、智正
覺之三世間也。言融三世間為十身者，眾生身、業報身即眾生世間，國土身即國土世間，聲
聞身、緣覺身、菩薩身、如來身、智身、法身、虛空身、即智正覺世間也。
　　［二、佛自具十身］，佛自具十身者，一菩提身、二願身、三化身、四力持身、五相好
莊嚴身、六威勢身、七意生身、八福德身、九法身、十智身也。（梵語菩提，華言道。）

<xa>二覺</xa>
　　﹝出翻譯名義﹞
　　［一、自覺］，謂覺知過去、未來、現在三世一切諸法常無常等，悟性真空，了惑虛妄
，功成妙智，能自開覺，故名自覺。
　　［二、覺他］，謂自既覺已，運無緣慈，廣說諸法，開悟眾生，皆令離生死苦，得涅槃
樂，故名覺他。

<xa>二覺</xa>
<pb n="22"/>
　　﹝出起信論﹞
　　［一、本覺］，謂眾生心體靈明虛廓，本來離念，等虛空界，無處不遍，即是如來平等
法身，是名本覺。
　　［二、始覺］，謂眾生本覺心源，由無明熏動，覺成不覺，多劫在迷，今始覺悟，是名
始覺，始覺究竟，即成佛也。

<xa>二種佛境</xa>
　　﹝出華嚴經疏﹞
　　［一、證境］，謂真如法性之理，是諸佛所證之境界。離念絕想，皆悉真如，是名證境
。
　　［二、化境］，謂十方國土，皆是如來所化境界，是名化境。

<xa>二種身土</xa>
　　﹝出佛地經論﹞
　　身即能依之色身，土即所依之國土。既有能依之身，必有所依之土；故名二種身土。
　　［一、自受用身土］，自受用身土者，謂自己修因之所感，稱性受用種種法樂，自在無
礙，故身名自受用身，亦名圓滿報身。土名自受用土，亦名實報莊嚴土。蓋諸佛如來，歷無
數劫修習無量善根所感，週徧法界，身土為自受用，諸大菩薩但可得聞，而不能見也。
　　［二、他受用身土］，他受用身土者，謂他機之所感見也。蓋諸佛如來為令諸菩薩眾受
大法樂，進修勝行，隨宜而現，或勝或劣，或大或小，轉變不定，令他受用也。

<xa>二不相離──身土二不相離</xa>
　　﹝出宗鏡錄﹞
　　二不相離者，謂身土二法，皆不離法性也。
　　［一、法性屬佛為法性身］，謂佛了悟真如法性，復以法性為身，故名法性屬佛為法性
身。
　　［二、法性屬法為法性土］，謂真如法性之理，譬如虛空，徧一切處，乃是法身所證之
體，即為所依之土，故名法性屬法，為法性土。

<xa>二種神力</xa>
<pb n="23"/>
　　﹝出大智度論﹞
　　［一、令遠處見聞］，令遠處見聞者，謂佛在一處說法，以神通力，令他方異土眾生，
皆獲見聞也。
　　［二、令各各見佛］，令各各見佛者，謂佛在一處說法，能令一一眾生各自見佛在前說
法；譬如日出影現眾水也。

<xa>二宿因力</xa>
　　﹝出華嚴經疏﹞
　　宿因力者，謂遮那世尊宿世願因，為化眾生，發願修行，而成佛果。為酬宿願，故今出
世，悲智雙運，行願齊周，乃以無障解脫之智，頓闡華嚴一乘圓教法門，普令法界眾生，深
悟如來智慧。然佛宿因雖多，略開二種焉。
　　［一、大願力］，謂佛於因中發大誓願，度諸眾生。今已成佛，乘大願力，示現十方世
界，說法度生。現相品云：毗盧遮那佛，願力周法界，一切國土中，恆轉無上輪。是也。（
梵語毗盧遮那，華言徧一切處，亦云光明徧照。）
　　［二、昔行力］，謂佛昔於無量劫，依願起行，行成得果，方能演說諸法，廣化眾生。
故主山神偈云：往修勝行無有邊，今獲神通亦無量，法門廣辟如塵數，悉使眾生深悟喜。是
也。

<xa>二足</xa>
　　﹝出金剛經纂要疏﹞
　　［一、福足］，謂佛於因中，修行佈施、持戒、忍辱、精進、禪定五度之福，今於果上
，成就應身，相好圓滿，萬德莊嚴，是為福足。
　　［二、慧足］，謂佛於因中，由修般若妙慧，成就法身，圓極真常，滿菩提果，眾智莊
嚴，是為慧足。（梵語菩提，華言道。）

<xa>二相──悉達太子二相</xa>
　　﹝出佛本行集經﹞
　　梵語悉達，華言頓吉，即佛幼時之名也。二相者，謂佛初生時，淨飯王令相師佔之。相
師云：太子相好，具有輪王及成佛之相也。
　　［一、輪王相］，輪王相者，謂轉輪聖王，亦具三十二相也。相師言：太子具足是相，
<pb n="24"/>
若其在家，當作轉輪聖王，王四天下也。（三十二相者，足安平相、千輻輪相、手指纖長相
、手足柔軟相、手足縵網相、足跟滿足相、足趺高妙相、腨如鹿王相、手過膝相、馬陰藏相
、身縱廣相、毛孔生青色相、身毛上靡相、身金色相、身光面各一丈相、皮膚細滑相、七處
平滿相、兩腋滿相、身如師子相、身端直相、肩圓滿相、四十齒相、齒白齊密相、四牙白淨
相、頰車如師子相、咽中津液得上味相、廣長舌相、梵音深遠相、眼色如金精相、眼睫如牛
王相、眉間白毫相、頂肉髻成相也。四天下，即四洲，東弗於逮、南閻浮提、西瞿耶尼、北
郁單越也。）
　　［二、成佛相］，成佛相者，佛具三十二相。相師言：太子具足是相，若捨王位，出家
求道，必得成佛，名遍十方，化導一切也。

<xa>二種舍利</xa>
　　﹝出翻譯名義﹞
　　［一、生身舍利］，梵語舍利，又云設利羅，華言骨身。謂如來應身滅度，既闍維後，
所有舍利，其色有三。骨舍利色白，髮舍利色黑，肉舍利色赤。體性堅固，椎擊不碎。若菩
薩、羅漢者，其色則同，而堅固不及。光明經云：此舍利者，是戒定慧之所熏修，甚難可得
，最上福田。故人能起塔供養，則得無量福報也。（梵語闍維，華言焚燒。）
　　［二、法身舍利］，大論云：經卷是法身舍利。謂如來所說中道實相之理，不遷不變，
無滅無生，亙古今而恆存，彌天地而普覆。人能至心如法受持，即是得見如來法身，其所獲
福無量無邊。故法華經云：若經卷所住之處，皆應起塔供養，不須復安舍利，此中已有如來
全身。是也。

<xa>二法</xa>
　　﹝出華嚴經疏﹞
　　［一、勝義法］，勝義法即涅槃也。謂涅槃之法，其義最勝，故名勝義法。（梵語涅槃
，華言滅度。）
　　［二、法相法］，法相法，即四諦法也。謂四諦之法，各有相狀，是名法相法。（四諦
者，苦諦、集諦、滅諦、道諦也。）

<xa>二法</xa>
　　﹝出楞伽經﹞
<pb n="25"/>
　　［一、自得法］，謂佛自行證得之法，與十方佛無增無減，是名自得法。
　　［二、本住法］，謂法界之法，本來常住，有佛無佛，性相常然，是名本住法。

<xa>二種法性</xa>
　　﹝出地持經﹞
　　法即軌則之義，性即不改之義。謂一切法性無改易，皆可軌則而修，故名法性。
　　［一、實法性］，謂一實之理，離虛妄相，本性平等，無有變易。一切諸佛莫不軌此法
性修之而成正覺，是名實法性。
　　［二、事法性］，謂世間種種諸法，皆依於理，施設建立。所謂地水火風五陰等法，隨
俗所知所見，雖屬於事實，不外乎法性之理，是名事法性。（五陰者，色陰、受陰、想陰、
行陰、識陰也。）

<xa>二義──契經二義</xa>
　　﹝出阿毗達磨大毗婆沙論﹞
　　契者，上契諸佛之理，下契眾生之機。經者法也，常也。如來所說契經，有此結集、刊
定之二義也。
　　［一、結集義］，謂如來契經，攝持眾義，冠有情心，令無忘失，猶結華鬘冠眾生首，
久無遺散也。
　　［二、刊定義］，謂如來契經，裁斷眾義，了別是非，去惡留善，猶匠繩墨，治彼眾材
，斲邪歸正，去曲留直也。

<xa>二般若</xa>
　　﹝出大智度論﹞
　　梵語般若，華言智慧。謂佛於般若會上，說通別圓三教之法，故有共不共般若之名也。
　　［一、共般若］，共般若者，即通教也。通即通共之義，謂聲聞、緣覺、菩薩三乘之人
，共依此教而修證也。
　　［二、不共般若］，不共般若者，即別、圓二教也，謂此別、圓二教，唯談菩薩修行之
法，不與聲聞、緣覺之所共也。

<xa>二般若</xa>
<pb n="26"/>
　　﹝出華嚴經疏﹞
　　［一、實相般若］，實相般若者，謂本覺之理，非寂非照，離虛妄相，名為實相，即一
切種智也。（非寂非照者，寂謂寂靜，照謂照明。寂照皆言非者，用遮二邊，以顯中道實相
之德也。）
　　［二、觀照般若］，觀照般若者，謂觀照之德，非照而照，了法無相，名為觀照，即一
切智也。（非照而照者，謂理本非照，因觀而照，以顯觀照之德也。）

<xa>二種般若──般若二種相</xa>
　　﹝出地藏十輪經﹞
　　［一、世間般若］，謂諸菩薩，唯依讀誦書寫，為他演說三乘道教，勸正修行，滅除煩
惱惑業，不行寂靜真實般若，常行有見有相般若。如是般若，有取有著，是名世間般若。（
有見有相般若，即世間之智。如劬賓大臣分閻浮提七分而能息諍，智滿祖師云：正取世間之
智，為般若也。）
　　［二、出世間般若］，謂諸菩薩，精勤修習菩提道時，隨力聽聞，為他演說三乘正法，
而於其中，心如虛空，平等寂滅，離諸名相，如是般若，無取無著，是名出世間般若。（三
乘者，聲聞乘、緣覺乘、菩薩乘也。）

<xa>二種般若莊嚴</xa>
　　﹝出般若經並大智度論﹞
　　梵語般若，華言智慧。謂智慧能嚴飾法身，故名般若莊嚴。
　　［一已莊嚴］，謂人能修習智慧，如著美妙纓絡莊嚴其身，是名已莊嚴。
　　［二、未莊嚴］，謂人未能修習智慧，如無纓絡嚴飾其身，是名未莊嚴。

<xa>二義──金剛二義</xa>
　　﹝出金剛經助顯錄﹞
　　金剛者，金中最剛，故云金剛。而小品般若以金剛立題者，具有堅、利二義焉。（梵語
般若，華言智慧。）
　　［一、堅義］，堅義者，謂金剛之堅，萬物不能碎壞。以喻般若之體，真常清淨，不變
不遷，煩惱不能亂，邪魔不能動，此即實相般若也。
　　［二、利義］，利義者，謂金剛之利，能碎壞萬物。以喻般若之用，能斷惑著，照五蘊
<pb n="27"/>
空，度諸苦厄，此即觀照般若也。（五蘊者，色蘊、受蘊、想蘊、行蘊、識蘊也。）

<xa>二妙──法華二妙</xa>
　　﹝出法華玄義﹞
　　妙名不可思議，非諸菩薩心思口議故也。此之二妙，正論法華開權顯實之意。妙名一唱
，待絕俱時。故相待論判，則顯法華出前四時三教之上；絕待論開，復能開前令皆圓妙也。
（開權顯實者，開者，發也，拓也；聲聞、緣覺、菩薩三乘之法是權，佛乘是實。佛說法華
，正為開三乘之權，顯一乘之實故。經云：十方佛土中，唯有一乘法。又云：決了聲聞法是
諸經之王。四時者，華嚴時、鹿苑時、方等時、般若時也。三教者，藏教、通教、別教也。
）
　　［一、相待妙］，彼此互形曰相，以彼望此曰待。彼此互形者，形即形比之義，謂以前
四時三教所說之法為粗形，後法華所說之法為妙。以彼望此，曰待者，待即對待，謂對前之
粗，顯後之妙也。
　　［二、絕待妙］，絕前諸粗，無復形待。謂法華開三乘之權，即是佛乘之實。實外無權
，權外無實，實即是權，權即是實；故云絕待妙也。

<xa>二門──跡本二門</xa>
　　﹝出法華玄義釋簽﹞
　　門即能通之義。謂由此門，皆能通至實相也。然此二門，惟法華一經明之。蓋非本無以
垂跡，非跡無以顯本。本跡雖殊，皆不思議，故稱為妙。諸經但論釋迦近得成佛之跡，而不
言久遠已成之本；則顯法華已今當說，最為第一，故得為經中王也。（實相者，離虛妄相名
為實相，即中道真實之妙理也，已今當說者。般若之前，皆為已說，無量義經為今說，涅槃
經為當說。）
　　［一、跡門］，法華經中前十四品，名為跡門。跡猶足跡，譬如人之所居，則有行往之
跡也。蓋論釋迦最初成道已來，及中間施化節節，唱生唱滅，以至於今成佛度生，皆是從本
垂跡，故名跡門也。
　　［二、本門］，法華經中，後十四品，名為本門。本為根本，如樹木之有根也。蓋論釋
迦塵點劫前已得成佛。故經云：一切世間天人阿修羅，皆謂今釋迦牟尼佛，出釋氏宮，去伽
耶城不遠，坐於道場，得成正覺。然我實成佛以來，無量無邊百千萬億那由他劫，從是以來
，我常在此娑婆世界，說法教化。此是開跡顯本，故名本門也。（梵語伽耶，華言山城。梵
<pb n="28"/>
語那由他，華言萬億。梵語娑婆，華言能忍。）

<xa>二種一乘</xa>
　　﹝出華嚴經疏﹞
　　一乘者，謂華嚴一乘圓教也。於此一乘，有同有別，故云二種一乘也。
　　［一、同教一乘］，同者，即同於終、頓二教也。然終教但詮一性一相，理事無礙。頓
教但詮無二無三，言思斯絕。今此同教，具詮一性一相，理事無礙，無二無三，言思斯絕。
同彼二教，俱顯一乘，故名同教一乘也。（無二者，無聲聞、緣覺也。無三者，兼無菩薩也
。）
　　［二、別教一乘］，別者，即別異小、始、終、頓之四教也。然此別教，唯辨圓融具德
，事事無礙，隨舉一法，即攝一切；無盡法門，一一法門，迥異餘教，故名別教一乘也。

<xa>二種莊嚴</xa>
　　﹝出涅槃經﹞
　　莊即端莊，嚴即嚴飾，謂智慧福德二種，皆能莊嚴法身也。
　　［一、智慧莊嚴］，謂諸菩薩從初發心，乃至究竟，無明淨盡，佛性現前，所有智慧，
能顯法身，是名智慧莊嚴。
　　［二、福德莊嚴］，謂諸菩薩修行六度，萬行具足，所有福德，能顯法身，是名福德莊
嚴。（六度者，一佈施、二持戒、三忍辱、四精進、五禪定、六智慧也。）

<xa>二種莊嚴</xa>
　　﹝出金剛經纂要疏﹞
　　金剛經云：莊嚴佛土者，即非莊嚴，是名莊嚴。非莊嚴者，即形相莊嚴也，是名莊嚴者
，即第一義莊嚴也。
　　［一、形相莊嚴］，謂人若分別佛土是有為形相，而言我能成就者，彼且住着色聲等境
，非真莊嚴，是名形相莊嚴。
　　［二、第一義莊嚴］，謂以無所住著清淨之心，依真實智慧，通達自性之土，唯心顯現
。此是正智成就佛土，是名第一義莊嚴。

<xa>二如來藏</xa>
<pb n="29"/>
　　﹝出大乘止觀法門﹞
　　如來者，即理性如來也。藏以含攝為義，謂一切眾生，煩惱心中，具足無量無邊不可思
議無漏清淨之業，如石中有金，水中有火，故云垢藏之中，佛性滿足，是名如來藏也。
　　［一、空如來藏］，謂此心性，雖隨染淨之緣，建立生死、涅槃等法，然心體平等，離
性離相，非唯所起染淨等法皆空，而能起之心，亦不可得；是名空如來藏。
　　［二、不空如來藏］，謂此心性，具足無漏清淨功德及諸有漏業惑染法，包藏含攝，無
德不備，無法不現，故名不空如來藏。

<xa>二經體</xa>
　　﹝出華嚴經疏﹞
　　［一、文是所依體］，文是所依體者，文即文字，為一切義理所依，復為能詮契經之體
也。
　　［二、義是能依體］，義是能依體者，謂一切義理，皆依文字而顯，故義是能依，而與
文字同為能詮契經之體也。

<xa>二涅槃</xa>
　　﹝出金光明經玄義﹞
　　梵語涅槃，華言滅度。
　　［一、性淨涅槃］，謂諸法實相之理，不可染，不可淨。不染，即不生；不淨，即不滅
。不生不滅，名性淨涅槃。（諸法實相者，十界因果之法，本來離虛妄相，相相皆實，故名
實相。不可染、不可淨者，謂實相之理，惑不能染，智不能淨。不染即不生者，既無惑染，
豈有法生。不淨即不滅者，既非智淨，豈有法滅。是故名為不生不滅。）
　　［二、方便淨涅槃］，方便猶善巧也，智既契理，即照群機，照必垂應，機感即生，此
生非生；機緣既盡，應身即滅，此滅非滅。不生不滅，名方便淨涅槃。（此生非生者，謂機
感即生，心常寂滅也。此滅非滅者，謂緣盡即滅，應用常興也。）

<xa>二涅槃</xa>
　　﹝出大智度論﹞
　　［一、有餘涅槃］，謂見、思煩惱已斷，尚餘現受色身未滅，是名有餘涅槃。（見、思
煩惱，即見、思惑，於意識起諸分別，曰見惑；於塵境起諸貪愛，曰思惑。）
<pb n="30"/>
　　［二、無餘涅槃］，謂見、思二惑與所受五眾之身，俱得滅盡，無有遺餘，是名無餘涅
槃。（五眾即五陰，謂色受想行識也。）

<xa>二法相違</xa>
　　﹝出瑜伽師地論﹞
　　［一、煩惱］，昏煩之法，惱亂心神，即無明貪愛之惑也。謂諸眾生，隨順煩惱，流轉
生死，故違涅槃之道也。
　　［二、涅槃］，梵語涅槃，華言滅度。謂諸眾生，猒生死苦，修習梵行，斷諸煩惱，證
大涅槃，故違煩惱之惑也。

<xa>二智</xa>
　　﹝出華嚴經隨疏演義鈔﹞
　　［一、如理智］，謂諸佛菩薩以如實之智，徹見實際之理，妙極寂靜，無增無減，是名
如理智。
　　［二、如量智］，謂諸佛菩薩究竟通達一切境界，若見眾生乖於理智，則成生死；若見
眾生稱於理智，則得涅槃；是名如量智。

<xa>二智</xa>
　　﹝出攝大乘論﹞
　　［一、根本智］，根本智，亦名無分別智。謂此智不依於心，不緣外境，了一切法皆即
真如，境智無異。如人閉目，外無分別。由此無分別智，能生種種分別，是名根本智。
　　［二、後得智］，謂依止於心，緣於外境，種種分別，境智有異，如人開目，眾色顯現
，以其於根本智後而得此智，是名後得智。

<xa>二智</xa>
　　﹝出大集經﹞
　　［一、盡智］，謂阿羅漢斷三界見、思惑竟，即知我生已盡，梵行清淨，是名盡智。（
梵語阿羅漢，華言無生，亦云無學。）
　　［二、無生智］，謂阿羅漢斷三界見、思煩惱已盡，知諸縛解，更不三界受生，是名無
生智。（三界者，欲界、色界、無色界也。）
<pb n="31"/>

<xa>二智</xa>
　　﹝出觀音玄義﹞
　　［一、一切智］，謂於一切內法內名，能知能解；一切外法外名，亦能知能解；是名一
切智。即聲聞、緣覺之智也。（內法內名者，謂理內所詮法相及能詮名字，蓋佛教依理而說
，故名理內也。外法外名者，即理外所詮法相及能詮名字，蓋外道等違理橫計，故名理外也
。）
　　［二、道種智］，道種智者，謂能用諸佛一切道法，發起眾生一切善種，是名道種智。
即菩薩之智也。

<xa>二智</xa>
　　﹝出華嚴經隨疏演義鈔﹞
　　［一、觀察智］，謂以智慧照了人法二空，所顯真如之理，了知能證所證二俱不可得，
是名觀察智。（能證者，謂能證之智；所證者，謂所證之理。）
　　［二、取相智］，謂善取法界之相，若事若理，以智慧照了，悉使法法圓融，事理無礙
，是名取相智也。

<xa>二真如</xa>
　　﹝出華嚴經隨疏演義鈔﹞
　　［一、安立真如］，體非偽妄曰真，性無改異曰如；即一實相之體也。謂真如之體，能
生世間、出世間一切諸法，而得安住，故名安立真如。
　　［二、非安立真如］，謂真如之法，從本已來，性自清淨，離一切相，寂滅無為，故名
非安立真如。

<xa>二真如</xa>
　　﹝出起信論疏﹞
　　［一、離言真如］，謂真如之體，離名字相，離心緣相，離言說相，故名離言真如。
　　［二、依言真如］，謂真如之體，性本虛融，不礙言說，以依言說能顯真如，故名依言
真如。

<pb n="32"/>
<xa>二真如</xa>
　　﹝出起信論疏﹞
　　［一、不變真如］，謂真如之體，從本已來，畢竟平等，無有變易，不可破壞，體恆寂
靜，無一異相，故名不變真如。
　　［二、隨緣真如］，謂真如之性，本無生滅。然因無明熏動，起一切相。如水因風，妄
波忽動，若風止息，動相元無，故名隨緣真如。

<xa>二種如如</xa>
　　﹝出佛性論﹞
　　［一、如如智］，謂真如妙智，本來清淨，無明不能覆，煩惱不能染。照了諸法，平等
不二，以其智如如境，故名如如智。
　　［二、如如境］，謂真如妙境，常住一相，量等虛空，不遷不變，無滅無生，以其境如
如智，故名如如境。

<xa>二心</xa>
　　﹝出蓮宗寶鑒﹞
　　［一、真心］，謂自性清淨之心，真淨明妙，虛徹靈通，離虛妄想，故曰真心。
　　［二、妄心］，謂全真成妄，隨境生滅，唸唸不實，故曰妄心。（隨境者，隨順色聲香
味觸法六塵之境也。）

<xa>二心</xa>
　　﹝出唯識論﹞
　　［一、相應心］，應即當也，謂一念妄心虛妄分別，而與煩惱諸惑相應，是名相應心。
　　［二、不相應心］，謂常住真心，古今一相，自性清淨，而與煩惱諸惑永不相應，是名
不相應心。

<xa>二種心相</xa>
　　﹝出占察經﹞
　　［一、心內相］，謂心體本相，如如不異，清淨圓滿，無障無礙，微密難見，徧一切處
，是名心內相。
<pb n="33"/>
　　［二、心外相］，謂心隨有所念，種種境界皆悉現前，是名心外相。

<xa>二種性</xa>
　　﹝出楞伽經﹞
　　種即能生之種，性即數習之性，非理性之性也。
　　［一、聖種性］，謂聲聞觀五陰苦空，猒惡生死，忻求涅槃，則成聲聞種性；緣覺觀五
陰緣起，修遠離行，則成緣覺種性；佛即覺了五陰等法本來空寂，無生無滅，三惑俱遣，眾
德悉備，則成佛種性。經中不言菩薩種性者，菩薩所修之行，即成佛之種性，故不言也。（
三惑者，見、思惑、塵沙惑、無明惑也。五陰者，色陰、受陰、想陰、行陰、識陰也。）
　　［二、愚夫種性］，謂愚癡凡夫，於五陰諸法，及世間事，種種妄想分別，非有為有，
無常計常，隨事執著，則成愚夫種性也。

<xa>二種性</xa>
　　﹝出大智度論﹞
　　［一、總性］，謂一切諸法，性本空寂，無生無滅，無來無去，無入無出，故名總性。
　　［二、別性］，謂人喜作惡事，則以惡為性；好集善事，則以善為性。如火以熱為性，
水以濕為性，故名別性。

<xa>二種性</xa>
　　﹝出地持經﹞
　　種即種子，有發生之義；性即性分，乃自分不改之義。以由菩薩根性不定，故有二種之
分也。
　　［一、性種性］，性種性者，即本性為性也。謂菩薩六入殊勝，分別一切諸法悉皆明瞭
也。（六入者，謂眼入色、耳入聲、鼻入香、舌入味、身入觸、意入法也。殊勝者，菩薩根
有勝力，故所見色等一一殊勝也。）
　　［二、習種性］，習種性者，即數習為性也。謂菩薩從初發心，修習眾善所得之性也。

<xa>二種性</xa>
　　﹝出地持經﹞
　　［一、有性］，謂四大、五陰、六根、六塵，乃至涅槃等，皆是世間假名，施設有自性
<pb n="34"/>
法，是名有性。（四大者，地大、水大、火大、風大也。五陰者，色陰、受陰、想陰、行陰
、識陰也。六根者，眼根、耳根、鼻根、舌根、身根、意根也。六塵者，色塵、聲塵、香塵
、味塵、觸塵、法塵也。梵語涅槃，華言滅度。）
　　［二、無性］，謂四大乃至涅槃等假名，畢竟空中一切悉無，是名無性。

<xa>二相</xa>
　　﹝出起信論﹞
　　［一、智淨相］，謂依真如內熏之力，及教法外熏之力，如實修行，滿足方便，破識心
生滅之相，成純淨圓常之智，是名智淨相。
　　［二、不思議業相］，謂依智淨相，能作一切勝妙境界，無量功德之相，常無斷絕，隨
眾生根，種種示現，令得利益，是名不思議業相。

<xa>二相</xa>
　　﹝出起信論﹞
　　［一、同相］，謂染淨二法，皆同真如性相。譬如種種瓦器，皆同微塵性相，故名同相
。
　　［二、異相］，謂真如平等之理，隨染淨緣顯現一切差別之相，故名異相。

<xa>二相</xa>
　　﹝出大智度論﹞
　　［一、總相］，謂說世間一切有為之法，皆是無常，故名總相。
　　［二、別相］，謂諸法雖皆無常，而各有別相。如地有堅相，水有濕相，火有熱相，風
有動相，各各不同，故名別相。

<xa>二相</xa>
　　﹝舊名二識，出宗鏡錄﹞
　　［一、所緣境相］，謂心所緣色聲香味觸法六塵之境，其相顯現於外，是名所緣境相。
　　［二、能緣識相］，謂眼識乃至意識，能緣六塵之境，其相顯現於內，是名能緣識相。
（眼識乃至意識者，謂眼識、耳識、鼻識、舌識、身識、意識也。六塵者，色塵、聲塵、香
塵、味塵、觸塵、法塵也。）
<pb n="35"/>

<xa>二相別</xa>
　　﹝出析玄記﹞
　　［一、自相別］，相即相狀。謂如身是身自相，於此身中，有能造所造，根塵各別故。
如受是受自相，於此受中，有苦受、樂受、不苦不樂受等各別故。如心是心自相，於此心中
，有眼等六識各別故。如法是法自相，於此法中，有五陰、十二入、十八界不同故。又如觀
身以不淨為自相，觀受以苦為自相，觀心以無常為自相，觀法以無我為自相，故名自相別。
（身受心法即四念處。身謂己身，受謂領納諸事，心謂第六識，法謂善惡等法。六識者，眼
識、耳識、鼻識、舌識、身識、意識也。五陰者，色陰、受陰、想陰、行陰、識陰也。十二
入者，眼入、耳入、鼻入、舌入、身入、意入、色入、聲入、香入、味入、觸入、法入也。
十八界者，眼界、色界、眼識界；耳界、聲界、耳識界；鼻界、香界、鼻識界；舌界、味界
、舌識界；身界、觸界、身識界；意界、法界、意識界也。）
　　［二、共相別］，謂但約苦、空、無常、無我四種行相，於身受心法上，共有名為共相
。而言別者，如觀身為苦時，不能觀空、無常、無我；乃至觀身為無我時，不能觀苦、空、
無常。觀身既爾，觀受心法行相亦然，故名共相別。

<xa>二根</xa>
　　﹝出楞嚴經義海﹞
　　［一、浮塵根］，浮塵根者，根即眼耳鼻舌身意也。以其虛假不實，故名浮。無見聞覺
知之用，故名塵。經云：眼如蒲萄朵，耳如新卷葉，鼻如雙垂爪，舌如初偃月，身如腰鼓顙
，意如幽室見。是也。
　　［二、勝義根］，勝義根者，謂眼等六根，有增上勝力，能照境發識，以成根用，故名
勝義。如眼能見色，耳能聞聲，鼻能嗅香，舌能嘗味，身能覺觸，意能知法。是也。

<xa>二種根本</xa>
　　﹝出楞嚴經﹞
　　［一、無始生死根本］，謂眾生經無窮劫，流轉生死，求其初始，實不可得。但迷失本
性，即隨生死，故名無始生死。根本者，即是攀緣之心。經云：用攀緣心為自性者。是也。
　　［二、無始菩提涅槃元清淨體］，梵語菩提，華言道。梵語涅槃，華言滅度。謂性淨理
體，虛融寂滅，不遷不變，無始無終，故名無始菩提涅槃；不染煩惱，不涉生死，故號元清
<pb n="36"/>
淨體，即菩提涅槃清淨之根本也。

<xa>二種識</xa>
　　﹝出顯識論﹞
　　［一、顯識］，顯識即第八識。謂此識含藏一切善惡種子，而能顯現一切境界，故名顯
識。（第八識，即藏識也。）
　　［二、分別識］，分別識，即第六意識，謂於顯識中分別五塵好惡等相，故名分別識。
（五塵者，色塵、聲塵、香塵、味塵、觸塵也。）

<xa>二分──識二分</xa>
　　﹝出攝大乘論釋﹞
　　論云：於六識中，一分成相，一分成見，故名識二分。
　　［一、相分］，謂於眼等六識，各各變異，成色等種種諸相，是名相分。（六識者，眼
識、耳識、鼻識、舌識、身識、意識也。）
　　［二、見分］，謂眼等六識，各能了別諸塵境界，是名見分。

<xa>二義──阿賴耶二義</xa>
　　﹝出宗鏡錄﹞
　　梵語阿賴耶，華言藏。謂第八識能含藏諸法種故。
　　［一、能攝一切法］，攝謂攝持，即含藏之義。蓋此識攝持一切善惡之法，猶如庫藏，
含藏寶貝而不遺失也。
　　［二、能生一切法］，生即發生也。謂此識既含藏善惡種子，則一切善惡諸法，從此出
生，猶如大地，能發生草木萬物也。

<xa>二德</xa>
　　﹝出觀音玄義﹞
　　二德者，在眾生因心所具，則名緣了二因，在諸佛果上所顯，則成智斷二德。蓋了因顯
則成智德，緣因顯則成斷德故也。
　　［一、智德］，智即智慧，謂照了一切諸法，通達無礙，隨眾生機器大小，各各為其演
說，無有差謬，是名智德。
<pb n="37"/>
　　［二、斷德］，斷即斷除，謂斷惑業淨盡，隨所調伏眾生之處，惡不能染，縱任自在，
無有累縛，是名斷德。

<xa>二行</xa>
　　﹝出華嚴經疏﹞
　　［一、頓成諸行］，頓成諸行者，即依圓融法門而修行也。謂諸菩薩，若斷一惑，則一
切惑俱斷，若行一行，則一切行具足。故普賢行品云：一斷一切斷。等是也。
　　［二、徧成諸行］，徧成諸行者，即依行布法門而修行也。謂諸菩薩，始自發菩提心，
終至等覺，位中次第歷諸法門，遍修諸行，是名徧成諸行。（行布法門者，謂諸法門行列排
布也。）

<xa>二行</xa>
　　﹝出華嚴經疏﹞
　　［一、差別行］，謂遍依諸位各別而修，是名差別行。（諸位者，謂十住、十行、十迴
向、十地等諸位也。）
　　［二、普賢行］，謂依圓融法門，隨修一行，即具一切諸行，是名普賢行。（一行者，
即於四十二位之中，隨修一行，即攝一切餘行也。）

<xa>二觀行</xa>
　　﹝亦名唯識觀，出宗鏡錄﹞
　　［一、尋伺］，謂推尋伺察根塵相對所起一念之心，即以三觀觀之，是名尋伺。（粗心
在緣曰尋，細心分別曰伺。三觀者，空觀、假觀、中觀也。）
　　［二、真如］，真名不偽，如名不異。謂常以妙觀觀於心性，本具真如之理，速令顯發
，是名真如。

<xa>二道</xa>
　　﹝出婆娑論並淨土十疑論﹞
　　［一、難行道］，論云：於五濁惡世，無量佛所求阿鞞跋致，甚難可得。蓋言娑婆世界
，塵境粗強，五慾障蔽，難入於道，故名難行道。（五濁者，劫濁、見濁、煩惱濁、眾生濁
、命濁也。梵語阿鞞跋致，華言不退轉。梵語娑婆，華言能忍，謂於此世界能忍受諸惡也。
<pb n="38"/>
五欲者，色慾、聲欲、香欲、味欲、觸欲也。）
　　［二、易行道］，謂憑信佛語，修行念佛三昧，求生淨土。復乘阿彌陀佛願力攝持，決
定往生，故名易行道。（梵語阿彌陀，華言無量壽。）

<xa>二道</xa>
　　﹝出止觀輔行記﹞
　　［一、教道］，教道有二：一謂別教菩薩，於十住、十行、十迴向位中，依憑佛教方便
修行，是名約行教道。二謂如來與住行向諸位菩薩說登十地之法，是名約說教道。（十住者
，發心住、治地住、修行住、生貴住、方便具足住、正心住、不退住、童真住、法王子住、
灌頂住也。十行者，歡喜行、饒益行、無嗔恨行、無盡行、離癡亂行、善現行、無著行、尊
重行、善法行、真實行也。十迴向者，救一切眾生離眾生相迴向、不壞迴向、等一切佛迴向
、至一切處迴向、無盡功德藏迴向、隨順平等善根迴向、隨順等觀一切眾生迴向、真如相迴
向、無縛解脫迴向、法界無量迴向也。十地者，歡喜地、離垢地、發光地、焰慧地、難勝地
、現前地、遠行地、不動地、善慧地、法雲地也。）
　　［二、證道］，證道亦有二：一謂別教菩薩於初地位中，破無明微細之惑，證中道真實
之理，是名約行證道；二謂如來自說，此十地法，我已親證，是名約說證道。

<xa>二道</xa>
　　﹝出析玄記﹞
　　［一、無間道］，謂聲聞初果之人，依於八忍，能斷八諦下迷理之惑，此八忍不被見惑
之所間隔，是名無間道。（八忍者，苦法忍、苦類忍、集法忍、集類忍、滅法忍、滅類忍、
道法忍、道類忍也。八諦者，欲界四諦、色界無色界四諦也。四諦者，苦諦、集諦、滅諦、
道諦也。）
　　［二、解脫道］，謂聲聞初果之人，依於八智，能證八諦下無為之理，此八智已離惑縛
，是名解脫道。（八智者，苦法智、苦類智、集法智、集類智、滅法智、滅類智、道法智、
道類智也。）

<xa>二道</xa>
　　﹝出文殊師利菩薩問菩提經論﹞
　　［一、有漏道］，謂佈施、持戒、忍辱、精進、禪定五波羅蜜，能成就世間有漏生死之
<pb n="39"/>
果，是名有漏道。（梵語波羅蜜，華言到彼岸。）
　　［二、無漏道］，謂般若波羅蜜能成就出世間無漏涅槃之果，是名無漏道。（梵語般若
，華言智慧。梵語涅槃，華言滅度。）

<xa>二諦</xa>
　　﹝出翻譯名義﹞
　　［一、真諦］，真諦者，彰一性本實之理也。所謂實際理地，不受一塵，是非雙泯，能
所俱亡，指萬象為真如，會三乘歸實際也。（三乘者，聲聞乘、緣覺乘、菩薩乘也。）
　　［二、俗諦］，俗諦者，顯一性緣起之事也。所謂佛事門中，不捨一法，勸臣以忠，勸
子以孝，勸國以治，勸家以和，弘善示天堂之樂，懲惡顯地獄之苦也。

<xa>二門</xa>
　　﹝出華嚴經疏﹞
　　二門者，蓋言華嚴一經，而具顯行布、圓融二門，皆能通入法界也。
　　［一、行布門］，謂經中廣明十住、十行、十迴向、十地、等覺、妙覺四十二位法門，
行列分佈，令諸菩薩修行證入，從淺至深，次第不同，故名行布門也。（十住者，發心住、
治地住、修行住、生貴住、方便具足住、正心住、不退住、童真住、法王子住、灌頂住也。
十行者，歡喜行、饒益行、無嗔恨行、無盡行、離癡亂行、善現行、無著行、尊重行、善法
行、真實行也。十迴向者，救一切眾生離眾生相迴向，不壞迴向，等一切佛迴向，至一切處
迴向，無盡功德藏迴向，隨順平等善根迴向，隨順等觀一切眾生迴向，真如相迴向，無縛解
脫迴向，法界無量迴向也。十地者，歡喜地，離垢地，發光地，焰慧地，難勝地，現前地，
遠行地，不動地，善慧地，法雲地也。菩薩，梵語具雲菩提薩埵，華言覺有情。）
　　［二、圓融門］，謂經中廣顯法界之理，圓融無礙，令諸菩薩於前四十二位之中，了知
隨舉一位，即攝諸位，功德無障無礙，故名圓融門也。

<xa>二門</xa>
　　﹝出大智度論﹞
　　［一、福德門］，福德門者，謂佈施、持戒、忍辱等，是為福德門。入福德門，則一切
罪業皆除，所願皆得也。
　　［二、智慧門］，智慧門者，謂了知一切諸法即是實相，是為智慧門。入智慧門，則不
<pb n="40"/>
厭生死，不樂涅槃也。（梵語涅槃，華言滅度。）

<xa>二門──起信二門</xa>
　　﹝出起信論﹞
　　論云：依一心法有二種門，皆各總攝一切諸法。蓋真如門是染淨通相，通相之外，無別
染淨，故得總攝一切諸法。生滅門是染淨別相，別相之中，無所不該，故亦總攝一切諸法，
此二門所以分也。
　　［一、心真如門］，謂心性不生不滅，非染非淨，畢竟平等，無有變異，惟是一心，故
名心真如門。
　　［二、心生滅門］，謂不生不滅真如之性，因無明熏動，故有生滅之心，此即覺成不覺
也。覺與不覺，復更互相熏。以不覺熏本覺故，則生諸染法，流轉生死。以本覺熏不覺故，
則生諸淨法，反流出纏，成於本覺，故名心生滅門。（熏即熏發，擊動之義。反流出纏者，
謂旋反無明之流，而出離惑業之纏縛也。）

<xa>二種神力</xa>
　　﹝出楞伽經﹞
　　楞伽經云：如來以二種神力，建立菩薩聽受問義。（建立，猶加被也。）
　　［一、現身面言說神力］，經云：初菩薩地住佛神力，入於大乘照明三昧。入是三昧已
，十方世界一切諸佛，以神通力，為現一切身面言說。是也。（初菩薩地者，即十地中初歡
喜地菩薩也。住佛神力等者，由佛神力加被，故能入住大乘照明三昧，即光明定也。梵語三
昧，華言正定，由此定故，得見十方諸佛現身說法也。）
　　［二、以手灌頂神力］，經云：初菩薩地得三昧神力，於百千劫，積集善根之所成就，
次第入於諸地，乃至第十法雲地，住大蓮華微妙宮殿，坐大蓮華寶師子座，眾寶纓絡，莊嚴
其身，如黃金薝卜。日月光明諸最勝子從十方來，就大蓮華宮殿座上而灌其頂。是也。（梵
語薝卜，華言黃花。）

<xa>二力</xa>
　　﹝出華嚴經疏﹞
　　［一、思擇力］，思即思惟，擇即抉擇。謂能思惟、抉擇一切正行，對治諸障，不令再
起，故名思擇力。
<pb n="41"/>
　　［二、修習力］，修即修治，習即數習。謂因修習之力，能令一切善行堅固，決定成就
，故名修習力。

<xa>二種師子奮迅三昧</xa>
　　﹝出法界次第﹞
　　師子奮迅者，借譬以顯法。如世師子奮迅，為二事故。一為奮除塵土；二能前走卻走捷
疾異於諸獸。此三昧亦如是，一則奮除障定之惑；二能出入諸禪，捷疾無間，異於餘之三昧
，而具出入二義焉。
　　［一、入禪奮迅］，入禪奮迅者，謂離欲界不善法，有覺有觀，而入初禪。如是次第入
於二禪、三禪、四禪、空處、識處、無所有處、非有想非無想處、滅受想定，是為奮迅入也
。（有覺有觀者，初心在禪曰覺，細心分別禪味曰觀。初禪、二禪、三禪、四禪，皆色界天
也。空處、識處、無所有處、非有想非無想處，即無色界天也。滅受想定者，滅除受想之心
，而得定也。）
　　［二、出禪奮迅］，出禪奮迅者，從滅受想定起，還入非有想非無想定；從非有想非無
想定起，還入無所有處定。如是識處、空處、四禪、三禪、二禪、初禪，乃至出散心中，是
為奮迅出也。

<xa>二種超越三昧</xa>
　　﹝出法界次第﹞
　　超越者，謂能超過諸地，自在入出，而具二義焉。
　　［一、超入三昧］，超入三昧者，謂離欲界不善法，有覺有觀，入色界初禪，從初禪起
，超入無色界非有想非無想處。非有想非無想處起，入滅受想定。滅受想定起，還入初禪。
從初禪起，入滅受想定。滅受想定起，入二禪。二禪起，入滅受想定。滅受想定起，入三禪
。三禪起，入滅受想定。滅受想定起，入四禪。四禪起，入滅受想定。滅受想定起，入空處
。空處起，入滅受想定。滅受想定起，入識處。識處起，入滅受想定。滅受想定起，入不用
處。不用處起，入滅受想定。滅受想定起，入非有想非無想處。非有想非無想處起，入滅受
想定，是為諸佛菩薩超入三昧之相。若聲聞之人，但能超入一定，而不能超入二定，況能如
上所明，自在超入也。（不用處，即無所有處也。）
　　［二、超出三昧］，超出三昧者，謂從滅受想定起，入散心中。散心中起，入滅受想定
。滅受想定起，還入散心中。散心中起，入非有想非無想處。非有想非無想處起，住散心中
<pb n="42"/>
。散心中起，入無所有處。無所有處起，住散心中。散心中起，入識處。識處起，住散心中
。散心中起，入空處。空處起，住散心中。散心中起，入四禪。四禪起，住散心中。散心中
起，入三禪。三禪起，住散心中。散心中起，入二禪。二禪起，住散心中。散心中起，入初
禪。初禪起，住散心中，是為諸佛菩薩超出三昧之相。若聲聞之人，但能超出一定，而不能
超出二定，何況如上所明自在超出也。

<xa>二種相──精進二種相</xa>
　　﹝出地藏十輪經﹞
　　［一、世間精進］，謂諸菩薩精進勇猛，勤修佈施、持戒等諸福業，如是精進，依諸果
報，依諸福業，有漏有取，是名世間精進。
　　［二、出世間精進］，謂諸菩薩勇猛精進，於諸眾生其心平等，除滅一切煩惱業苦。如
是精進，無漏無取，無所依止，是名出世間精進。

<xa>二忍</xa>
　　﹝出大智度論﹞
　　［一、眾生忍］，忍即忍耐，亦安忍也。謂菩薩於一切眾生不嗔不惱，如慈母愛子。又
若一切眾生以種種惡而加於我，心不瞋恚；以種種恭敬供養於我，心亦不喜，是名眾生忍。
　　［二、無生法忍］，理本不生不滅，今但言不生，故名無生。謂菩薩於無生之法，忍可
忍樂，不動不退，是名無生法忍。

<xa>二忍</xa>
　　﹝出地持經﹞
　　［一、安受苦忍］，謂疾病水火刀杖等眾苦所逼，即能安心忍受，恬然不動，是名安受
苦忍。
　　［二、觀察法忍］，謂觀察諸法體性虛幻，本無生滅，信解真實，心無妄動，安然忍可
，是名觀察法忍。

<xa>二種忍相</xa>
　　﹝出地藏十輪經﹞
　　謂菩薩能安忍世間有情無情種種苦惱之事。然心有廣狹，根有勝劣，行有淺深，故分世
<pb n="43"/>
間、出世間二種之別也。（有情惱，謂蚊虻蚤虱等。無情惱，謂風寒雨濕等。）
　　［一、世間忍］，謂菩薩以有漏心，依諸福業，安忍世間種種苦惱違逆等事，是為世間
忍也。
　　［二、出世間忍］，謂菩薩但為利益一切有情，起平等大悲之心，安忍種種苦樂逆順之
境，而不見諸法生滅之相，是為出世間忍。

<xa>二方便</xa>
　　﹝出無著論﹞
　　［一、細作方便］，方便猶善巧也。謂欲破眾生執着色身之相，故佛假喻，微細分析，
善巧而說。如金剛經云：三千大千世界所有微塵，寧為多不等。意謂由微塵而成世界，世界
本來不實；因四大而成色身，色身本來是假，是名細作方便。（三千大千世界者，一須彌山
、一日月、一四天下、一帝釋、名為一世界；一千個世界，名小千世界；一千個小千世界，
名中千世界；一千個中千世界，名大千世界。三千大千世界，即釋迦佛所化之境也。四大者
，地大、水大、火大、風大也。）
　　［二、不念方便］，謂欲破眾生執着色身之相，已為假喻微細分析而說，又令眾生於諸
微塵不生念想，故經云：是諸微塵，如來說非微塵等，是名不念方便。

<xa>二種相──方便二種相</xa>
　　﹝出地藏十輪經﹞
　　［一、世間方便］，謂諸菩薩，或為自利，或為利他，示現種種善巧方便。此之方便，
依有所得，有所執著，是名世間方便。
　　［二、出世間方便］，謂諸菩薩，但為利他，不為自利，示現種種善巧方便，此之方便
，依無所得，無所執著，是名出世間方便。

<xa>二無我</xa>
　　﹝出楞伽經﹞
　　無，即空也。人法之中，本無有我，但凡夫不了，於無我中計我極盛。所謂我身、我名
、我衣物、我田宅、我行、我住坐臥，語言不離於我，乃至我能佈施、持戒等。因此顛倒，
備起一切煩惱生死行業。聲聞之人，修四真諦，即了人法本空，我亦無有，故名二無我。（
四真諦者，即苦集滅道也。）
<pb n="44"/>
　　［一、人無我］，謂由攬五陰實法而成假名之人，凡夫不了，復於假名之中，妄執為我
。若了五陰之法本空，假名之人，豈得定有。假名既不定有，則所執之我，亦不可得。故金
光明經云：何處有人及以眾生，是名人無我。（攬者，撮持也。五陰者，色陰、受陰、想陰
、行陰、識陰也。五陰之身實有，故名實法；名字本來虛假，故名假名。）
　　［二、法無我］，謂由攬父母之遺體，四大假合而成五陰之身。若一一分別推求，皆悉
空無所有。凡夫不了，妄執此身為我，餘身非我。若了四大本空，五陰非有，則所執之我亦
不可得。故金光明經云：五陰舍宅，觀悉空寂，是名法無我。（四大者，地大、水大、火大
、風大也。）

<xa>二種我見</xa>
　　﹝出起信論﹞
　　［一、人我見］，謂凡夫之人，於五陰身強立主宰，計我為人，作此妄見，故名人我見
。（五陰者，色陰、受陰、想陰、行陰、識陰也。）
　　［二、法我見］，謂二乘之人，計一切法各有體性，雖得人無我智，猶自怖畏生死，妄
取涅槃之法，於法起見，故名法我見。（二乘者，聲聞乘、緣覺乘也。梵語涅槃，華言滅度
。）

<xa>二空</xa>
　　﹝出法藏般若心經略疏﹞
　　［一、人空］，人空即我空也，亦曰生空。謂凡夫妄計五蘊是我，強立主宰，引生煩惱
，造種種業。佛為破此計，故說五蘊無我。二乘悟之，入無我理，是名人空。（五蘊者，色
蘊、受蘊、想蘊、行蘊、識蘊也。二乘者，聲聞乘、緣覺乘也。）
　　［二、法空］，謂二乘之人，未達法空之理，猶計五蘊之法實有。佛為破此執，故說般
若深慧，徹見五蘊自性皆空。菩薩悟之，入法空理，是名法空。

<xa>二空</xa>
　　﹝出止觀﹞
　　［一、但空］，謂二乘之人，觀一切法皆悉虛幻，但見於空，不見不空，故名但空。
　　［二、不但空］，謂諸菩薩，非但見空，兼見不空，不空即中道，故名不但空。

<pb n="45"/>
<xa>二義──空有各具二義</xa>
　　﹝出華嚴經疏﹞
　　［一、真空二義］，一謂真空能滅幻有，若幻有不滅，即非真空。二謂真空能成幻有，
幻有若礙，亦非真空，是名真空二義。（幻有者，以迷真空之理，而成幻有之事，虛假不實
，故名幻有。）
　　［二、幻有二義］，一謂幻有必覆真空，幻有若現，真空則隱；二謂幻有不礙真空，真
空若顯，幻有自滅，是名幻有二義。

<xa>二執</xa>
　　﹝出金光明經文句記﹞
　　［一、人執］，謂眾生於五陰等法中，強立主宰，計我為人，妄生執著，是名人執。（
五陰者，色陰、受陰、想陰、行陰、識陰也。）
　　［二、法執］，謂眾生不了五陰等法，從因緣生，如幻如化，計為我身，妄生執著，是
名法執。

<xa>二法執</xa>
　　﹝出宗鏡錄﹞
　　［一、俱生法執］，謂無始時來，虛妄熏習，於一切法，妄生執著，恆與身俱，故名俱
生法執。
　　［二、分別法執］，謂於邪教及邪師所說之法，分別計度，執為實法，故名分別法執。

<xa>二我執</xa>
　　﹝出宗鏡錄﹞
　　［一、俱生我執］，謂於五陰等法中，強立主宰，妄執為我，與身俱生，是名俱生我執
。（五陰者，色陰、受陰、想陰、行陰、識陰也。）
　　［二、分別我執］，謂於計我、法中，分別我能行善、行惡等事，而起執著，是名分別
我執。

<xa>二執──空有二執</xa>
　　﹝出宗鏡錄﹞
<pb n="46"/>
　　［一、情有理無］，情有理無者，即空觀對遣有執也。謂觀徧計所執，於情則有，於理
則無，唯虛妄起，都無體用，正應除遣也。
　　［二、理有情無］，理有情無者，即有觀對遣空執也。謂觀依他圓成之法，於理則有，
於情則無，理本是實，有體有用，正應存留也。

<xa>二種常</xa>
　　﹝出大智度論﹞
　　［一、百歲至劫滅名常］，百歲至劫滅名常者，謂諸菩薩，若住百歲、千萬億歲、若一
劫，乃至八萬劫後，方始入滅，是名為常。此乃久遠住世為常，非不遷不變之常也。
　　［二、常住不壞名常］，常住不壞名常者，謂諸菩薩，煩惱之惑已滅，則真常之理方顯
，真常之理，不生不滅，不壞不變，是名為常也。

<xa>二無常</xa>
　　﹝出大智度論﹞
　　［一、唸唸無常］，謂一切有為之法，唸唸生滅而不停住，故名唸唸無常。
　　［二、相續無常］，謂相續法壞，名為無常。如人欲死，漸漸命盡。如火燒草木，漸漸
燒盡，故名相續無常。

<xa>二無常</xa>
　　﹝出析玄記﹞
　　［一、剎那無常］，梵語剎那，華言一念。而言無常者，謂此一念之心，生住異滅四相
，遷流不停，是名剎那無常。
　　［二、一期無常］，謂眾生受身，雖壽命長短不等，皆名一期。而言無常者，謂諸眾生
一期受報之身，亦為生住異滅四相遷流，終歸滅盡，是名一期無常。

<xa>二假</xa>
　　﹝出宗鏡錄﹞
　　宗鏡錄問云：不了唯識之徒，妄執我法，聖教之內，云何復言有我法等？答云：對機設
假，非同情執。假有二種，故名二假。
　　［一、無體隨情假］，謂執我之法，本自無體。但因隨順機情，虛假施設，亦名我法，
<pb n="47"/>
故名無體隨情假。
　　［二、有體施設假］，謂聖教所說，雖有法體，而非我法，體本無名，隨緣施設，假名
我法，故名有體施設假。

<xa>二因</xa>
　　﹝出涅槃經﹞
　　［一、生因］，生即發生。謂本具法性之理，則能發生一切善法。如穀麥等種，能生芽
孽，是名生因。
　　［二、了因］，了即照了。謂以智慧照了法性之理，如燈照物，了了可見，是名了因。

<xa>二因</xa>
　　﹝出宗鏡錄﹞
　　［一、能生因］，謂第八識能生起眼等諸識，又為一切善惡種子之因，譬如穀麥等種，
為發生芽孽之因，是名能生因。（第八識者，即藏識也。）
　　［二、方便因］，謂眼等諸識，能為方便引發第八識善惡之種，譬如水土以為發生穀麥
等芽孽之方便，是名方便因。

<xa>二因</xa>
　　﹝出天台四教儀集註﹞
　　［一、習因］，習即數習之義。謂如習貪慾，則貪慾增長，是名習因。
　　［二、報因］，報即果報，謂行善惡之因，即得善惡之報，是名報因。

<xa>二因</xa>
　　﹝出大智度論﹞
　　論問曰：諸煩惱是惡法，云何能生善業？答曰：有二種因。
　　［一、近因］，謂人為求後世富樂，故修佈施等善，是為近因。
　　［二、遠因］，謂人欲離欲界衰惱不淨之身，故修禪定之善，是為遠因。

<xa>二因</xa>
　　﹝出大涅槃經﹞
<pb n="48"/>
　　［一、正因］，正謂中正，中必雙照，三諦具足，故名正因。（中正者，離於邊邪也。
雙照者，照空照假也。空謂蕩一切相，即是真諦；假謂立一切法，即是俗諦；非空非假，即
是中諦。故云三諦具足。）
　　［二、緣因］，緣即緣助，謂一切功德善根，資助了因，開發正因之性，故名緣因。（
了因者，了即照了，謂以智慧照了正因也。）

<xa>二因</xa>
　　﹝出瑜伽師地論﹞
　　［一、牽引因］，謂由無明之惑，於先世時造作善惡一切業行，由此業行為因，則能招
引現生果報，如是展轉牽連不斷，故名牽引因。
　　［二、生起因］，謂由無明之惑，於現世時，造作善惡一切業行，由此業行為因，則能
感得後世果報，如是展轉相生不絕，故名生起因。

<xa>二果</xa>
　　﹝出宗鏡錄﹞
　　［一、增上果］，謂眼耳鼻舌身五根，皆為識所依，根即增勝，名增上果；又第六意識
，能引生眼等五識，亦名增上果；又第七識，前念為後念所依，亦名增上果；又第八識為第
七識之所依故，亦名增上果。（第七識者，即分別識也。第八識者，即藏識也。）
　　［二、異熟果］，異熟果者，謂果報異時成熟，即第八識也。以此識能含藏一切諸法種
子，而成熟諸根識之果也。如眼等諸根，由昔作善惡之因，今報得苦樂之果。若今作善惡之
因，亦感當來苦樂之果，是名異熟果。（諸根者，即眼耳鼻舌身意六根也。）

<xa>二果</xa>
　　﹝出阿毗曇論﹞
　　［一、習氣果］（亦名所依果），謂數習宿世善惡氣分，感於果報也。如往世修善勝故
，則今世為善心重；修惡勝故，則為噁心重，是名習氣果。
　　［二、報果］，謂由宿世善惡為因，感報今世之果也。如往世作諸善業之因，則感今世
富樂之果；作諸惡業之因，則感貧苦之果，是名報果。

<xa>二種無漏因果</xa>
<pb n="49"/>
　　﹝出大涅槃經﹞
　　［一、無漏因］，謂二乘之人，由修戒定慧之因，能斷三界生死之苦果，則戒定慧名無
漏因，即道諦也。（二乘者，聲聞乘、緣覺乘也。三界者，欲界、色界、無色界也。）
　　［二、無漏果］，謂二乘之人，既斷三界生死逼迫之苦，證真空涅槃寂滅之樂，是真空
涅槃名無漏果，即滅諦也。（梵語涅槃，華言滅度。）

<xa>二加</xa>
　　﹝出華嚴經疏﹞
　　加，即加被。佛於華嚴會上，以三業神力，或冥或顯，加被法慧等諸菩薩各各說法，故
有此二加也。（三業者，身業、口業、意業也。）
　　［一、顯加］，顯加者，謂佛以平等大慈，常鑒眾生，若有宿世善根成熟者，即以神力
加被菩薩，為其說法，如身業摩頂，以增其威；口業勸說，以益其辯。顯然可見，故曰顯加
。（身業摩頂者，本以手摩，手屬於身故也。）
　　［二、冥加］，冥加者，謂佛以意業神力，加被菩薩，增其智慧，於大眾中為人演說，
令無所畏。隱密難見，故曰冥加。

<xa>二種顯示</xa>
　　﹝出華嚴經疏﹞
　　顯即顯露，示即曉示。謂一切眾生，本性具有因果理事等法，但相變體殊，情生智隔，
不能顯發。故談華嚴大經，令其知心合體，智顯情亡，故有二種顯示也。
　　［一、言顯示］，謂佛以言說顯示，令諸眾生悉皆知有如來智慧德相。經云：破一微塵
，出大經卷等，是名言顯示。
　　［二、使修行顯示］，謂眾生既知性具如來之法，令其修行，悟入顯現。如法華經云：
為令眾生開示悟入佛之知見等，是名使修行顯示。

<xa>二種廣利</xa>
　　﹝出華嚴經疏﹞
　　［一、利今］，謂佛在世，當機之眾，聞法悟道，獲大利益，是名利今。
　　［二、利後］，謂佛滅後，一切眾生，亦得聞經受法，修行悟道，獲大利益，是名利後
。
<pb n="50"/>

<xa>二種說法</xa>
　　﹝出寶性論﹞
　　［一、細］，謂如來為諸菩薩演說甚深微妙之法，以依第一義諦而說，故名為細。（第
一義諦者，如來所證出世間之妙理也。）
　　［二、粗］，謂如來或時為諸眾生演說諸法名字章句，種種差別，以依世諦而說，故名
為粗。（世諦者，謂世間一切諸法也。）

<xa>二種通相</xa>
　　﹝出楞伽經﹞
　　［一、宗通相］，宗即心宗，亦要也，通即融通無礙，相即自心所得勝進之相。謂依教
思修，得意忘言，趣入自覺之地，覺智圓明，融通無礙，是名宗通相。
　　［二、說通相］，說即說法，通即辯說無礙，相即起用化他之相。謂以方便，隨順眾生
根器淺深，為其演說，無有障礙，是名說通相。

<xa>二論──論有二種</xa>
　　﹝出阿毗達磨大毗婆沙論﹞
　　論即辯明之義。謂造論者，或發明佛說大小二乘諸經之奧義；或發明自宗之道，辯證他
宗之非，故曰論也。
　　［一、立自宗］，立自宗者，立自家之本宗也。謂如善說法者，立善說法宗；惡說法者
，立惡說法宗；應理論者，立應理論宗；分別論者，立分別論宗也。
　　［二、遮他宗］，遮他宗者，遮止他家所立之宗也。謂如善說法者，遮惡說法宗；惡說
法者，遮善說法宗；應理論者，遮分別論宗；分別論者，遮應理論宗也。

<xa>二種語</xa>
　　﹝出涅槃經﹞
　　［一、世語］，謂如來為諸聲聞、緣覺說於世間有為之法，名為世語。
　　［二、出世語］，謂如來為諸菩薩說出世間無為之法，名為出世語。

<xa>二種愛語</xa>
<pb n="51"/>
　　﹝出大智度論﹞
　　［一、隨意愛語］，謂菩薩為憐憫眾生故，隨順其意，而為說法，是名隨意愛語。
　　［二、隨所愛法為說］，謂菩薩隨順眾生所愛樂法而為宣說。論云：菩薩若已得道，隨
所應度而為說法。如高心富人，為讚佈施，是人愛著名聲福德故，心則喜樂，是名隨所愛法
為說。

<xa>二句</xa>
　　﹝出翻譯名義﹞
　　句即句逗也，又眾語和合成句。謂如來所說之經，必由文以載其義，由義以成其文；文
義相成，是為句也。
　　［一、文句］，文即字也。依類象形為字，形聲相稱曰文。謂一切契經，皆以文為身，
文成語為句，詮顯其義，必藉於文，是為文句。
　　［二、義句］，義即義理。謂一切契經，皆詮義理，然義必依文而得顯，文因義而能成
；裁斷其文，必由乎義，是為義句。

<xa>二義</xa>
　　﹝出圓覺經略疏﹞
　　［一、了義］，謂諸大乘經宣說勝義，如煩惱即菩提，生死即涅槃之類，皆究竟顯了，
名為了義。
　　［二、不了義］，謂諸經中宣說世俗等事，或說厭離生死，欣求涅槃等，種種文句差別
，不為究竟顯了，名不了義。

<xa>二決定義</xa>
　　﹝出楞嚴經﹞
　　決定者，斷然不易之謂。如來令阿難甄別真妄，一以審因心果覺之異同，一以審煩惱根
本之生起，故有二種決定義也。
　　［一、審因心果覺］，佛語阿難：若欲捐捨小乘，入佛知見，應當審觀因地發心，與果
地覺，為同為異者。蓋為阿難不知眾生本具之因心，即如來所證之果覺，如來所證之果覺，
即眾生本具之因心；故令其諦審觀察，決定知因心果覺本來不異也。若能即此不異之心，而
為立行進修之本，則無上菩提，決定成就矣。（梵語菩提，華言道。）
<pb n="52"/>
　　［二、審煩惱根本］，佛令阿難審詳煩惱根本，發業潤生，誰作誰受者。蓋為阿難不知
煩惱根本，隨所作業，妄受生死，無解脫時；是故令其審觀詳察，決定知煩惱體性及所作之
業，所受之報，本來虛幻不實也。若能窮此顛倒之源，則正行成立，而無上涅槃決定可證也
。（梵語涅槃，華言滅度。）

<xa>二請</xa>
　　﹝出華嚴經疏﹞
　　［一、言請］，言請者，謂以言說而請問也。即華嚴第一會三昧品中，普賢菩薩以言重
請下之三品是也。（三品者，世界成就品、華藏世界品、毗盧遮那品也。）
　　［二、念請］，念請者，謂不興言說，唯以念想而請問也。即第二會如來名號品中，世
尊知諸菩薩心之所念，為現神通等，是名念請。

<xa>二答</xa>
　　﹝出華嚴經疏﹞
　　［一、言答］，謂華嚴經第一會至第八會，各有請問，皆以言說而答，是名言答。
　　［二、示相答］，謂華嚴經第九會入法界品，初起六十句問，如來自入師子頻申三昧，
現相而答。蓋佛心自在，不待興言，佛力殊勝，現相能答，是名示相答。（頻申，奮迅貌。
）

<xa>二食</xa>
　　﹝出法華文句﹞
　　［一、法喜食］，謂聞法歡喜，即得增長善根，資益慧命。猶世間之食，能養諸根，支
持其命；是名法喜食。
　　［二、禪悅食］，謂以禪法資其心神，而得禪定之樂，即得增長善根，資益慧命。猶世
間之食，能養諸根，支持其命；是名禪悅食。

<xa>二種觀</xa>
　　﹝出禪要呵欲經﹞
　　觀即定心運想之謂也。修行之人，未得正定，於不淨法猶生染心，故作此二觀，遣其著
心也。
<pb n="53"/>
　　［一、死屍臭爛不淨觀］，謂修行之人，於閑靜處，運心觀想死屍臰爛不淨之相，心生
猒惡。我身不淨，亦復如是，云何著是色慾，貪求無猒。況命如電逝，須臾難保，一息不來
，與彼何異。由觀臰爛不淨，而貪著之心自息；是為死屍臰爛不淨觀。
　　［二、聞法憶想分別觀］，謂修行之人，雖聞法要，未有空慧，貪愛因緣熾然未息，故
須憶想自身，以骨為柱，以肉為泥，毛髮爪齒，皮膜筋血，聚以為身。飢寒失調，百骸俱苦
。分別身份，無一堅固。由此憶想分別觀，而貪著之心自息；是為聞法憶想分別觀。

<xa>二種觀法</xa>
　　﹝出占察經﹞
　　［一、唯識觀］，謂於一切時一切處，隨身口意所有作業，知惟自心，於唸唸間，悉以
三觀觀察所起之心，是名唯識觀。（三觀者，空觀、假觀、中觀也。）
　　［二、實相觀］，實相即理也。謂思惟心性，無生無滅，不住見聞覺知，於唸唸間，悉
以三觀，觀於本心所具實相之理，是名實相觀。

<xa>二見</xa>
　　﹝出涅槃經﹞
　　［一、住地分見］，謂十住等菩薩，破一品無明之惑，顯一分三德，從淺至深，故名住
地分見。（三德者，法身德、般若德、解脫德也。）
　　［二、究竟無見］，謂等覺菩薩，斷最後品微細無明之惑，淨盡無餘，即登妙覺果佛之
位，本有性德一時究竟顯現，更無所見，故名究竟無見。

<xa>二見</xa>
　　﹝出涅槃經﹞
　　［一、相貌見］，謂因彼形相狀貌而見，如人遠見煙起，便言見火，雖不見火，亦非虛
妄，是名相貌見。
　　［二、了了見］，謂人眼根清淨不壞，自觀掌中阿摩勒果，了了分明。菩薩見於菩提涅
槃之果，亦復如是，是名了了見。（梵語阿摩勒，翻譯名義不翻，言其樹葉似棗，花白而小
，果如胡桃，味酸甜，可入藥。梵語菩提，華言道。梵語涅槃，華言滅度。）

<xa>無明二義</xa>
<pb n="54"/>
　　﹝出起信論疏﹞
　　［一、無體即空義］，謂無明之惑，皆依眾生妄心，違於真如而起。妄境元空，體本不
有；故云無體即空義。
　　［二、有用成事義］，謂無明雖無自體，而能成辦世間、出世間一切事業；故云有用成
事義。

<xa>二種熏</xa>
　　﹝出翻譯名義﹞
　　熏，資熏，擊發之義也。蓋言第八識雖含藏一切善惡種子，若無染淨二緣熏發，則不能
成染淨等事。如穀麥等種，雖有生芽之能，若不得水、土資熏，芽亦不生，故名熏也。（第
八識，即藏識也。）
　　［一、熏習］，熏即熏發，習即數習，謂數習染淨之緣，熏發心體而成染淨等事，故名
熏習。
　　［二、資熏］，資，猶助也。謂現對塵境所起之心，及諸惑相資熏發而成染淨等事，故
名資熏。

<xa>二種生死</xa>
　　﹝出唯識論﹞
　　［一、分段生死］，分即分限，段即形段。謂六道眾生，隨其業力所感果報身，則有長
有短；命則有壽有夭，而皆流轉生死，故名分段生死。（六道者，天道、人道、修羅道、餓
鬼道、畜生道、地獄道也。）
　　［二、變易生死］，因移果易，名為變易。謂聲聞、緣覺、菩薩雖離三界內分段生死，
而有方便等土變易生死。如初位為因，後位為果；又後位為因，後後位為果。以其因移果易
，故名變易生死。（方便土者，修戒定慧方便之道，得生其中，在方便土。）

<xa>二女</xa>
　　﹝出涅槃經﹞
　　如來為諸眾生但欣生惡死，而不知出離之方，故以二女喻之。蓋二女行止共俱，不相棄
捨。亦猶生必有死，死必有生，未嘗暫離也。
　　［一、功德天］，經云：如有女人，入於他捨，主即問言：汝字何等？答言：我身即是
<pb n="55"/>
功德大天。又問：為何所作？答言：我所至處，能與種種金銀等寶。聞已歡喜，敬愛禮拜供
養。此喻凡夫貪生，亦猶捨主貪愛財寶，而愛是女也。
　　［二、黑闇女］，經云：復見一女，其貌丑陋，多諸垢膩。主即問言：汝字何等？答言
：我字黑闇。又問：為何所作？答言：我所行處，能令其家所有財寶一切衰耗。聞已，持刀
作如是言：汝若不去，當斷汝命。答言：汝甚愚癡，無有智慧。汝之家中所供養者，即是我
姊；我常與姊進止共俱，汝若驅我，亦當驅彼。主人還入問功德天：實為是否？天言：實是
我妹，行住共俱，未曾相離。我常利益，彼常衰耗，若愛我者，亦應愛彼；若猒彼者，亦應
猒我。此喻凡夫但知惡死，而不知生亦當惡。若惡其死，須惡其生。生死俱惡，方為有智。
所謂有智主人，二俱不受也。

<xa>二種破著</xa>
　　﹝出大智度論﹞
　　［一、破欲著］，謂人於好色，多起貪慾。若觀色是無常、不淨等，則不生貪著之心，
而得解脫之樂，是名破欲著。
　　［二、破見著］，謂人雖觀色無常、不淨，猶尚著法生見。若能了達色相本空，則不起
於分別之見；是名破見著。

<xa>二解脫</xa>
　　﹝出寶性論﹞
　　謂諸眾生常為業繩所縛，不能脫離，若解其縛，即得自在；故名解脫。
　　［一、性淨解脫］，謂眾生性本清淨，而無繫縛染污之相，是名性淨解脫也。
　　［二、障盡解脫］，謂眾生由煩惱之惑障蔽聖道，不得出離，若離此障，即得自在，是
名障盡解脫也。

<xa>二解脫</xa>
　　﹝出華嚴經疏﹞
　　［一、有為解脫］，謂有作之戒，依師作法而受，如法而持，則能防非止惡，離諸惑業
之縛，故名有為解脫。
　　［二、無為解脫］，謂無作之戒，性自清淨，體本無為，雖持戒法，無持犯相，心體既
空，罪性亦泯；故名無為解脫。
<pb n="56"/>

<xa>二解脫</xa>
　　﹝出成實論﹞
　　［一、慧解脫］，謂以智慧斷除無明惑業之縛，而得解脫，故名慧解脫。
　　［二、心解脫］，謂因此心離於貪愛之縛，而得解脫，故名心解脫。

<xa>二斷</xa>
　　﹝出地持經﹞
　　［一、緣縛斷］，謂但斷心中之惑，則於外塵境不起貪嗔，於境雖緣，不生染著，故名
緣縛斷。
　　［二、不生斷］，謂得法空之時，能令三途惡道苦果，永更不生，故名不生斷。（三途
者，刀途、血途、火途也。）

<xa>二種護持事</xa>
　　﹝出地藏十輪經﹞
　　［一、護持佛種］，佛種者，佛之種性也。謂諸佛、菩薩以大悲心紹隆佛種，令諸眾生
捨俗出家，剃髮染衣，修行聖道，使無斷絕也。
　　［二、護持正法］，正法者，即四諦等真正之法也。謂諸佛、菩薩以大悲心，護持如來
正法，使一切邪魔外道，無能惱亂，令諸眾生正信樂聞，弘通流佈，利益無窮也。（四諦者
，苦諦、集諦、滅諦、道諦也。）

<xa>二教</xa>
　　﹝出華嚴孔目﹞
　　［一、化教通內外眾］，謂如來一代施化之教，通被內眾受道弟子，及外眾在俗之人，
皆令依之修行，出離生死之苦，故名化教通內外眾。
　　［二、制教唯內眾］，謂如來說諸律儀，專為禁製內眾受道弟子，令其如法受持，成就
聖果，故名制教唯內眾。

<xa>二教本──華嚴為諸教本有二</xa>
　　﹝出華嚴經疏﹞
<pb n="57"/>
　　華嚴，即大方廣佛華嚴經也。如來出現於世，初說此經，而後演說漸頓諸法者，蓋大小
漸次諸教，皆從此華嚴性海流出故。此經能統攝該括以為諸教之本也。
　　［一、為開漸之本］，開謂開設，漸即漸次，即三乘之教也。佛初說華嚴根本一乘圓教
，諸大菩薩信解證入如來智慧。時有三乘權淺之機，雖預法會，如聾若盲，不信不解，不順
不入。故盧舍那佛脫珍御服，著弊垢衣，乃開三乘漸次隨宜之教，令彼聲聞、緣覺及權教菩
薩，開解成熟，故華嚴為開漸之本也。（三乘者，聲聞乘、緣覺乘、菩薩乘也。梵語盧舍那
，華言淨滿。）
　　［二、為攝末之本］，攝謂收攝，末即支末。即前三乘教也。佛既為諸小乘之機說三乘
法，既成熟已，最後令其悟入佛慧。故大乘同性經云：所有聲聞法、辟支佛法、菩薩法、諸
佛法，如是一切諸法，皆悉流入毗盧遮那智藏大海，故華嚴為攝末之本也。（梵語毗盧遮那
，華言光明徧照，亦云徧一切處。）

<xa>二教──印師二教</xa>
　　﹝出華嚴經疏﹞
　　印師二教者，唐初印法師立此二教也。
　　［一、屈曲教］，謂釋迦如來所說之經，逐其機性，隨計破著，方便委曲，令物生解。
如涅槃經，雖說圓通一極之理，或對權顯實，或會異歸同之類，是名屈曲教。（對權顯實者
，對藏通別三教之權，以顯圓教一乘之實也。會異歸同者，會三教之異，歸圓教之同也。）
　　［二、平道教］，謂盧舍那所說之經，隨其法性平等而說，如華嚴經，雖有隨諸眾生各
別調伏，皆是稱性善巧一時頓演，是名平道教。（梵語盧舍那，華言淨滿，即報身佛也。）

<xa>二教──曇讖二教</xa>
　　﹝出華嚴經疏﹞
　　曇讖二教者，西秦曇牟讖三藏立此二教也。
　　［一、半字教］，半字教者，謂聲聞藏，談理未遍，若字之有半也。
　　［二、滿字教］，滿字教者，謂菩薩藏，談理滿足，若字之圓滿也。

<xa>二教──遠師二教</xa>
　　﹝出華嚴經疏﹞
　　遠師二教者，隋朝遠法師立此二教也。
<pb n="58"/>
　　［一、漸教］，漸教者，謂約漸悟之機，大由小起，所設具有三乘之教也。（三乘者，
聲聞乘、緣覺乘、菩薩乘也。）
　　［二、頓教］，頓教者，謂約頓機，直入於大，不由於小，頓令得悟也。

<xa>二教──劉蚪二教</xa>
　　﹝出華嚴經疏﹞
　　劉蚪二教者，齊朝隱士劉蚪，諳達釋書，亦立二教也。
　　［一、漸教］，謂始自鹿苑，終於雙樹，所說之經，從小至大，故名漸教。
　　［二、頓教］，謂佛最初說華嚴經，如日初出，先照高山，故名頓教。

<xa>二種無心約教</xa>
　　﹝出宗鏡錄﹞
　　約即要約，亦依約之義。謂如來之教，本離心緣言說之相。眾生依教而修，捨離妄著之
心，安住真實之理，則於聖道自然成就。故云：千經萬論，莫不說離身心，破於執著。是也
。
　　［一、澄湛令無］，謂諸眾生，若能攝念安禪，澄神靜慮，能令定體湛然，不為妄塵所
撓，是名澄湛令無。
　　［二、當體是無］，謂諸眾生，直了心源本寂，法亦無生，以一念起處，了不可得；是
名當體是無。

<xa>二宗釋題</xa>
　　﹝出天台四教儀集註並華嚴經疏﹞
　　二宗釋題者，謂天台、賢首二宗，解釋諸經題目，有通別能所之不同也。
　　［一、天台通別釋題］，陳隋間，天台智者大師，凡解一經題目，必以通別二義而判釋
之。如妙法蓮華經上之四字是別，別在此經故；經之一字是通，通於一切諸經故。餘經亦然
；是為天台通別釋題。
　　［二、賢首能所釋題］，唐朝賢首國師，凡解一經題目，必以能詮之文，所詮之義，而
判釋之。如大方廣佛華嚴經，上之六字是所詮，經之一字是能詮，餘經亦然；是為賢首能所
釋題。

<pb n="59"/>
<xa>二種立題</xa>
　　﹝出法華文句﹞
　　二種立題者，謂凡諸經題目，有佛自立者，有結集經家之所立者。
　　［一、佛自立］，佛自立者，謂諸經題目，有佛自立。如金剛經云：是經名為金剛般若
波羅蜜，以是名字，汝當奉持。是也。
　　［二、經家立］，經家立者，謂佛入滅後，諸經題目，有阿難等結集之人所立。如妙法
蓮華等經是也。（梵語阿難，華言慶喜。）

<xa>二攝</xa>
　　﹝出淨名經疏﹞
　　［一、折伏攝］，折即折挫，伏即摧伏。謂六道眾生，於三界中貪著五欲，流轉生死，
卒難度脫。故如來說諸善惡果報，及以地獄等種種苦切之言，折伏其心，而攝受之，是名折
伏攝。（六道者，天道、人道、修羅道、餓鬼道、畜生道、地獄道也。三界者，欲界、色界
、無色界也。五欲者，色慾、聲欲、香欲、味欲、觸欲也。）
　　［二、調伏攝］，調即調治。謂調伏見、思煩惱，及根本無明之惑，皆順正理，心心寂
滅，不令再起，是名調伏攝。

<xa>二種入</xa>
　　﹝出金剛三昧經﹞
　　［一、理入］，謂眾生深信本有真性，不一不異，不有不無，無己無他，凡聖不二，寂
靜無為，無有分別，因此深信能入於理，是名理入。
　　［二、行入］，行即依理起修之行，謂行此行時，心不傾倚，無念無求，安住不動，猶
如大地；因行入理，是名行入。

<xa>二詮</xa>
　　﹝出宗鏡錄﹞
　　［一、遮詮］，遮即止其所非，詮即能詮名字。謂如諸經所說真如妙性，每云不生不滅
、不垢不淨、無因無果、無相無為、非凡非聖、非性非相等，皆是遣非蕩跡，絕相祛情，是
名遮詮。（祛音驅，逐也，除也。）
　　［二、表詮］，表即顯其所是。謂如諸經所說知見覺照，靈鑒光明，朗朗昭昭，堂堂寂
<pb n="60"/>
寂等，是名表詮。

<xa>二羯磨</xa>
　　﹝出四分律﹞
　　梵語羯磨，華言作法，謂比丘有罪，各共面對，秉法自首其罪也。
　　［一、治罪羯磨］，謂比丘有犯戒者，大眾作法治定其罪，是名治罪羯磨也。
　　［二、成善羯磨］，謂比丘有犯戒罪，許容對眾首露，其罪得滅，成就善根，是名成善
羯磨也。

<xa>二羯磨</xa>
　　﹝出毗尼母論﹞
　　［一、永擯羯磨］，梵語羯磨，華言作法。謂佛在世時，若比丘犯罪，不自見過，其性
剛強，永無改悔。即作法白眾，隨即擯黜。盡此一身，不復再同僧事；是名永擯羯磨。
　　［二、調伏羯磨］，謂比丘犯法，未曾懺悔，凡飲食坐起語言一切僧事，皆不得與眾共
。而使其心調停折伏，自能知過改悔，求僧懺罪，不復更作；是名調伏羯磨。

<xa>二種卻魔法</xa>
　　﹝出修習止觀坐禪法要﹞
　　謂坐禪之人，正定未發，多有魔事，心生驚怖，破壞善根。若能端心正念，則邪不干正
，魔自滅謝。故有二種卻魔之法也。
　　［一、修止卻魔］，謂坐禪之人，修定之時，或見父母、兄弟、諸佛形像，一切可愛之
境，令人樂著；或見師子、虎狼、羅剎，一切可畏之形，令人怖懼。即當了達，此是諸魔惑
亂之相，悉皆虛誑，不喜不怖。而唯息心寂靜，則彼當自滅；是為修止卻魔。（梵語羅剎，
華言速疾鬼。）
　　［二、修觀卻魔］，謂坐禪之人，修定之時，於諸魔境，修止卻之不去。即當反觀能見
之心，無有處所，彼何所惱。如是觀時，尋當謝滅。若遲遲不去，但當正心，勿喜勿懼，則
正定現前，彼當自滅；是為修觀卻魔。

<xa>二等</xa>
　　﹝出宗鏡錄﹞
<pb n="61"/>
　　［一、斷等］，謂佛極解脫道初發起時，一切眾生所有無明之惑，一時究竟頓斷，此舉
如來望眾生界無有一法而非清淨，故名斷等。
　　［二、得等］，謂佛初成道得滿始覺之時，一切眾生始覺之智皆得滿足，此舉眾生望佛
世尊所有無明等惑，皆悉清淨，無所障礙，故名得等。

<xa>二殊勝</xa>
　　﹝出楞嚴經﹞
　　此言觀音菩薩極證圓通，十方普應，上同諸佛，下合群生，妙用超越，故云殊勝。
　　［一、上合諸佛本覺妙心］，本覺妙心，即諸佛本然覺了妙明真心也。謂菩薩極證寂滅
，十方圓明，體同諸佛。故能起同體大慈，與眾生樂。顯應十方，現身說法，聖凡等度，有
願必從，是為殊勝。
　　［二、下合眾生同一悲仰］，謂菩薩所證圓通之理，與眾生本有之心，迷悟雖殊，體元
不二。故能起同體大悲，拔眾生苦，冥應十方，等施無畏，設有所求，隨願滿足，是為殊勝
。

<xa>二種清淨</xa>
　　﹝出華嚴經隨疏演義鈔﹞
　　［一、自性清淨］，謂眾生真如心體，性本清淨，無所染礙，故名自性清淨。
　　［二、離垢清淨］，謂眾生自性清淨心體，遠離一切煩惱垢染，故名離垢清淨。

<xa>二種自在</xa>
　　﹝出華嚴經疏﹞
　　［一、觀境自在］，謂菩薩以正智慧照了真如之境，及能通達一切諸法圓融自在，是名
觀境自在。
　　［二、作用自在］，謂菩薩既以正智照了真如之境，即能從體起用，現身說法，化諸眾
生，而得自在，是名作用自在。

<xa>二種畢竟</xa>
　　﹝出大涅槃經﹞
　　［一、莊嚴畢竟］，畢竟猶決定之義。謂一切眾生皆有一乘正性，應須修於六度莊嚴，
<pb n="62"/>
設若不修，不得正性；是則六度決定能為莊嚴之具。故疏云：以六度為莊嚴也。（六度者，
一佈施、二持戒、三忍辱、四精進、五禪定、六智慧也。）
　　［二、究竟畢竟］，究竟猶至極之義，即一切眾生所得一乘之性也。苟得此一乘之性，
則能決定至於至極之地；故疏云：一乘為究竟也。

<xa>二種際</xa>
　　﹝出華嚴經疏並演義鈔﹞
　　際即際畔。謂生死涅槃體性是一，本無際畔。不異而異，遂有生死、涅槃二際之分也。
（梵語涅槃，華言滅度。）
　　［一、涅槃際］，涅槃際者，若以生死染緣，就涅槃實理而言，生死即涅槃，了無虛妄
之可分別。無際之際，是名涅槃際。中論云：涅槃之實際，及與生死際，無毫釐差別。是也
。
　　［二、生死際］，生死際者，若以涅槃實理，從生死染緣而言，涅槃即生死，非真寂靜
之可證入。無際之際，是名生死際。故晉譯華嚴經云：生死非雜亂，涅槃非寂靜。是也。

<xa>二轉依</xa>
　　﹝出楞嚴經義海﹞
　　［一、轉煩惱依菩提］，煩惱者，昏煩之法，惱亂心神，即一切眾生無明妄惑也。梵語
菩提，華言道，即一切諸佛所悟所證之道也。然菩提、煩惱，其性是一，但由迷悟，不分而
分。眾生迷故，即轉菩提而為煩惱；諸佛悟故，即轉煩惱而為菩提。若能了達煩惱即是菩提
，唸唸修習，是名轉煩惱依菩提也。
　　［二、轉生死依涅槃］，生死者，一切眾生虛妄生滅也。梵語涅槃，華言滅度，即一切
諸佛所悟所證之果也。然生死涅槃，性元是一，但由迷悟，不分而分。眾生迷故，即轉涅槃
而為生死；諸佛悟故，即轉生死而為涅槃。若能了達生死即是涅槃，唸唸證入，是名轉生死
依涅槃也。

<xa>二種無量</xa>
　　﹝出大智度論﹞
　　［一、實無量］，謂涅槃佛性之理，譬如虛空，實無限量，一切菩薩不能量度，故名實
無量。
<pb n="63"/>
　　［二、不知為無量］，謂如須彌山、大海之水，唯諸佛菩薩能知斤兩、滴數多少，諸天
、世人智力淺劣，所不能知，故名不知為無量。（梵語須彌，華言妙高。）

<xa>二種無礙</xa>
　　﹝出華嚴經疏﹞
　　［一、智慧於境無礙］，境即法界之理也。謂菩薩以平等智，證於法界之理，理事融通
，無有障礙，故名智慧於境無礙。
　　［二、神通作用無礙］，謂菩薩由內心證於法界之理，故能以種種神通，應現十方世界
，隨機化度，皆無障礙，故名神通作用無礙。

<xa>二花</xa>
　　﹝出華嚴經疏﹞
　　［一、草木花］，謂凡草木之花，皆有開敷結實之義。以喻萬行之因，則有成就佛果之
能，故名草木花。
　　［二、嚴身花］，謂世間金玉等花，皆能嚴飾其身。以喻神通相好，則能莊嚴法身，故
名嚴身花。

<xa>二種菩薩</xa>
　　﹝出大智度論﹞
　　論云：菩薩常好中道，捨離二邊，故不生邊國，又於中國不生邪見家。又問曰：是菩薩
大福德智慧力，應生邊地、邪見家而教化之，何以畏而不生？答曰：菩薩有二種。（二邊者
，有無二邊也。）
　　［一、成就大力菩薩］，論云：此菩薩為眾生故，隨所應度，隨處受用，不避邊地及邪
見家，是名成就大力菩薩。
　　［二、新發意菩薩］，論云：此菩薩初發心故，若生邊地及邪見家，既不能度人，又自
敗壞善根。譬如真金在泥，終不變壞；若是銅鐵在泥，則壞。是故新發意菩薩，不生邊地及
邪見家。（真金喻大力菩薩，銅鐵喻新發意菩薩。）

<xa>二心──菩薩二心</xa>
　　﹝出大智度論﹞
<pb n="64"/>
　　［一、大慈心］，慈名愛念，即與樂之心也。謂菩薩愛念一切眾生，常求樂事，隨彼所
求而饒益之，是名大慈心。
　　［二、大悲心］，悲名愍傷，即拔苦之心也。謂菩薩愍念一切眾生受種種苦，常懷悲心
，拯救濟拔，令其得脫，是名大悲心。

<xa>二種勝</xa>
　　﹝出地持經﹞
　　［一、因勝］，謂菩薩所修出世善法，皆以菩提為因，勝於聲聞、緣覺，是名因勝。
　　［二、果勝］，謂菩薩修行，既以菩提為因，終證菩提之果；勝彼二乘，是名果勝。（
二乘者，聲聞乘、緣覺乘也。）

<xa>二木</xa>
　　﹝出法華經文句﹞
　　［一、大樹］，大樹喻別教菩薩也。謂此教菩薩，於法華會上，聞說一乘之法，受記作
佛，普度一切眾生。如彼大樹，蒙一雨所潤，而得增長，敷榮郁茂，則能普覆一切，是名大
樹。
　　［二、小樹］，小樹喻通教菩薩也。謂此教菩薩，亦於法華會上，聞說一乘之法，受記
作佛。而不及別教菩薩根器之大，化用之廣，是名小樹。

<xa>二種獨覺</xa>
　　﹝出析玄記﹞
　　大論云：獨覺出無佛世，觀外因緣，無師自悟，故名獨覺。（觀外因緣者，謂觀外物之
凋零，覺內心之生滅也。）
　　［一、部行］，部即部類。謂此獨覺，稍有為人之心；如鹿行走，而能回顧後群，故名
部行。
　　［二、麟喻］，謂此獨覺，但欲自度，略無為人之心；譬如麒麟，唯有一角，故名麟喻
。

<xa>二藏</xa>
　　﹝出莊嚴經論﹞
<pb n="65"/>
　　藏即含藏之義。謂佛說大小乘諸經，各各含藏一切文理，故名藏也。
　　［一、聲聞藏］，聞佛聲教，故曰聲聞。謂佛說阿含等經，含藏小乘聲聞等修因證果之
法，是名聲聞藏。（梵語阿含，華言無比法。）
　　［二、菩薩藏］，菩薩，梵語具雲菩提薩埵，華言覺有情。謂佛說華嚴、法華等經，含
藏大乘菩薩修因證果之法，是名菩薩藏。

<xa>二乘</xa>
　　﹝出華嚴經疏﹞
　　［一、臨門三車］，臨門三車，喻小乘權教也。謂法華經譬喻品中，三乘之人，於火宅
門外，索羊鹿牛三車，求出火宅，以喻三乘之人，依四諦、十二因緣、六度等法修行，得出
生死，是名臨門三車。（三乘者，聲聞乘、緣覺乘、菩薩乘也。四諦者，苦諦、集諦、滅諦
、道諦也。十二因緣者，一無明、二行、三識、四名色、五六入、六觸、七受、八愛、九取
、十有、十一生、十二老死也。六度者，一佈施、二持戒、三忍辱、四精進、五禪定、六智
慧也。）
　　［二、露地牛車］，露地牛車，喻大乘實教也。謂法華經譬喻品中，諸子既出火宅，到
於四衢道中，露地而坐，等賜大白牛車，同歸秘密理藏，是名露地牛車。

<xa>二乘</xa>
　　﹝出天台四教儀集註﹞
　　乘即運載之義。謂二乘之人，乘四諦、十二因緣之法，運出三界生死，至於涅槃，故名
為乘。（四諦者，苦諦、集諦、滅諦、道諦也。十二因緣者，一無明、二行、三識、四名色
、五六入、六觸、七受、八愛、九取、十有、十一生、十二老死也。梵語涅槃，華言滅度。
）
　　［一、聲聞乘］，聞佛聲教，故曰聲聞，謂此人以四諦為乘，知苦、斷集、慕滅、修道
，由觀四諦，出離生死，至於涅槃，故名聲聞乘。
　　［二、緣覺乘］，因觀十二因緣，覺悟真空之理，名曰緣覺。謂此人以十二因緣為乘，
由觀因緣生滅，即悟非生非滅，出離生死，至於涅槃，故名緣覺乘。

<xa>二果二義</xa>
　　﹝出析玄記﹞
<pb n="66"/>
　　二果，即斯陀含，華言一往來，而有二義焉。
　　［一、一往天上］，謂第二果人，猶有欲界下三品惑，共潤一往來身。若於人中得第二
果，則一往天上，一來人間，便證第三果，是名一往天上。
　　［二、一往人間］，謂第一果人，若在天中得第二果，則一往人間，一來天上，便證第
三果，是名一往人間。

<xa>二義──初果二義</xa>
　　﹝出析玄記﹞
　　初果即須阤洹，華言預流，又云逆流，故有二義焉。
　　［一、預流］，預，入也；流，即流類。謂此聖人，得證初果，是入聖之流類，故名預
流。
　　［二、逆流］，謂初果聖人，背逆生死之流類，故名逆流。

<xa>二根──利鈍二根</xa>
　　﹝出析玄記﹞
　　析玄云：見道行人，根有二種。謂須阤洹初果之人，破惑見理，名為見道。（梵語須阤
洹，華言入流，謂預入聖人之流也。）
　　［一、鈍根名隨信行］，婆沙論云：由彼依信隨信起行，謂此一類行人，從來性多鈍故
，自不披閱教文，但信他人言說而得悟道，故名隨信行。
　　［二、利根名隨法行］，婆沙論云：由彼依法隨法起行，謂此一類行人，從來性多利故
，不信他言，但自披閱教典，而得悟道，故名隨法行。

<xa>二種醫</xa>
　　﹝出大智度論﹞
　　［一、小醫］，謂但知病、知病因、知差病藥，而不知一切病、不知一切病因、不知一
切差病藥，以譬聲聞不能徧知藥病，是名小醫。
　　［二、大醫］，謂一切病、一切病因、一切差病之藥，皆能徧知，乃至徧知眾生病因、
差病藥等，以譬菩薩無病不知，無藥不識，是名大醫。

<xa>二宗</xa>
<pb n="67"/>
　　﹝出翻譯名義﹞
　　［一、龍樹提婆宗］，龍樹即南天竺國大名德比丘也，作大莊嚴、大智度等論，號法性
宗。明一切眾生皆有佛性，一闡提等皆當作佛。梵語提婆，華言天。即龍樹弟子，稟承其道
，傳流於世，是為龍樹提婆宗。（梵語一闡提，華言信不具。）
　　［二、無著天親宗］，翻譯名義引三藏傳云：無著夜升睹史天宮，於慈氏菩薩所，受瑜
伽師地等論，專弘一切法相，號法相宗。天親乃無著之弟，相繼其道，傳流於世，是為無著
天親宗。（梵語睹史，又云兜率，華言知足。梵語瑜伽，華言相應。）

<xa>二種比丘</xa>
　　﹝出出曜經﹞
　　昔二比丘在山中學。其一多聞，其一寡淺。寡淺者，持戒誦經，唯通一句，日誦不輟，
更無他學，天神讚善，願樂欲聞。多聞比丘見其神應，盡己所聞，高聲諷誦，欲求讚美，而
神默然。怒其神曰：何厚於彼，而薄於我？神曰：汝不自責，而反責我？彼雖少聞，言行相
顧；汝雖能誦三藏，行與經違，故不稱善也。（梵語比丘，華言乞士。三藏者，一經藏、二
律藏、三論藏。）
　　［一、多聞比丘］，樂誦經典，旁搜廣記，謂之多聞。比丘多聞，固為可稱，然學雖有
餘，其心不誠，而行不逮，亦不足貴；此天神之所以不讚護也。
　　［二、寡淺比丘］，學道日淺，經教少通，謂之寡淺。比丘寡淺，固未足稱，然學雖未
至，其心則專，而行無雜，亦為可貴；此天神之所以讚護也。

<xa>二和──僧伽理事二和</xa>
　　﹝出翻譯名義﹞
　　梵語僧伽，華言和合眾，謂與理和事和也。
　　［一、理和］，謂二乘之人，同斷見、思之惑，同證無為之理，是名理和。（二乘者，
聲聞乘、緣覺乘也。）
　　［二、事和］，事和有六義，謂內凡外凡之僧，戒和同修，見和同解，身和同住，利和
同均，口和無諍，意和同悅，是名事和。（內凡者，謂四善根位，即暖、頂、忍、世第一也
。此位近於初果須阤洹聖位，故名內凡。外凡者，謂五停心：一、多貪者，修不淨觀；二、
多嗔者，修慈悲觀；三、多散者，修數息觀；四、愚癡者，修因緣觀；五、多障者，修念佛
觀。此位進修之始，去聖位遠，故名外凡。）
<pb n="68"/>

<xa>二天隨人</xa>
　　﹝出華嚴經﹞
　　經云：如人生已，則有二天恆相隨逐，一曰同生，二曰同名。
　　［一、同生天］，同生天者，謂此天與人同時而生也。
　　［二、同名天］，同名天者，謂此天與人同其名字也。

<xa>二難化</xa>
　　﹝出大智度論﹞
　　菩薩為化眾生，而於世間常作轉輪聖王，多生欲界，以天上著樂，故難化也。
　　［一、欲天難化］，謂欲界諸天，著於上妙五欲，難以教化，是名欲天難化。（五欲者
，色慾、聲欲、香欲、味欲、觸欲也。）
　　［二、色天難化］，謂色界諸天，多味著世間禪定之樂，無猒噁心，不求出離，難以教
化，是名色天難化。

<xa>二種眾生</xa>
　　﹝出大智度論﹞
　　［一、習愛眾生］，習即數習，愛即貪愛，亦愛樂也。謂諸眾生，於世間一切聲色香等
五欲境界，多生貪愛，不能捨離，是名習愛眾生。（五欲者，色慾、聲欲、香欲、味欲、觸
欲也。）
　　［二、習見眾生］，見即分別，有無等見也。謂諸眾生於一切法，計有計無，及計斷常
等見，是名習見眾生。（斷見者，執世間之法，皆悉斷滅無常也。常見者，謂執此身死已復
生，相續不絕也。）

<xa>二種非器──聞經二種非器</xa>
　　﹝出華嚴經疏﹞
　　［一、二乘非器］，謂佛說華嚴經時，一切二乘根器狹劣，不能聽聞。故出現品云：一
切二乘，不聞此經，何況受持，故雖在座，如聾如瞽；是名二乘非器。（二乘者，聲聞乘、
緣覺乘也。）
　　［二、眾生非器］，謂一切邪見眾生，無信心故，非其根器，雖聞此經，聞即生謗，而
<pb n="69"/>
墮惡道，是名眾生非器。

<xa>二種</xa>
　　﹝出法華安樂行義﹞
　　［一、凡種］，謂凡夫之人，不能覺了，因眼見色，生貪愛心，為愛造業，隨業受報，
輪迴生死，相續不斷，是名凡種。
　　［二、聖種］，謂人因善知識得聞法義，善能覺了，一切諸法皆從妄念而生，觀此妄心
，猶如虛空，如是而修，不著諸法，能為聖果之種，是名聖種。

<xa>二種受具戒法</xa>
　　﹝出大寶積經﹞
　　戒者，萬善之根本也。謂能受正戒者，一切善法，從此增長，受之不正者，著於邪見，
墮於外道，故戒有二種不同也。
　　［一、受正平等戒］，謂修行人能受持如來正戒，一切平等，不生分別差別之見，頓絕
妄想邪思之心，戒體圓明，而得解脫，究竟至於無上菩提，無有退轉也。（梵語菩提，華言
道。）
　　［二、受邪不等戒］，謂邪見之人，隨逐惡知識，以分別心，受持邪戒，而墮於人我、
斷常、憍慢、貪慾、瞋恚、愚癡，種種差別邪見，不知出要解脫之道也。

<xa>二種健兒</xa>
　　﹝出涅槃經並水懺﹞
　　謂自不作惡，既作而能懺悔，更不復作，乃是有力量人，故名健兒。
　　［一、自不作罪］，謂此健兒，身口意業，常自清淨，永無過惡，故名自不作罪。
　　［二、作已能悔］，謂此健兒，雖先作惡，後能改悔，更不敢作。猶如濁水，置之明珠
，以珠力故，水即為清，故名作已能悔。

<xa>二種人咒術不能加</xa>
　　﹝出摩登伽經﹞
　　經云：阿難乞食，道逢摩登伽女取水，阿難渴乏，從之求飲，女心染著，歸白其母，請
以咒術致之。母云：世有二種人，雖咒術不能加也。（梵語阿難，華言慶喜。梵語摩登伽，
<pb n="70"/>
華言性。）
　　［一、斷欲人］，謂人能斷欲，必自持戒。持戒之人，正念堅定，立行端方，神所呵護
，妖邪莫撓，雖有咒術，不能加也。
　　［二、死人］，謂人既死，識依業轉，隨處受形，況壽夭有限，死不復生，雖有咒術，
不能加也。

<xa>二種破戒人</xa>
　　﹝出大智度論﹞
　　［一、因緣不具足破戒］，謂貧窮之人，衣食之緣不能具足，是以心生偷盜，即破於戒
，是名因緣不具足破戒。
　　［二、因緣具足破戒］，謂人衣食之緣，雖皆具足，以心習惡，故好行惡事，於諸禁戒
，多所毀犯，是名因緣具足破戒。

<xa>二人出佛身血</xa>
　　﹝出大智度論﹞
　　［一、調達推山得罪］，梵語調達，華言天熱。謂其生重噁心，推山壓佛。金剛力士為
護佛故，以金剛杵反卻擲之，碎石迸來，傷佛足指出血，而得罪報。
　　［二、只域行針得福］，梵語只域，華言故活。謂佛有疾，使只域治之，因行針出血，
疾得頓愈。雖出佛血，由治疾故，而得福報。

<xa>二種退</xa>
　　﹝出地持經﹞
　　［一、究竟退］，究竟猶決定也。謂修行之人，信根淺薄，始則勤修，後因他緣障礙，
道心即退，終不起菩提之願，是名究竟退。
　　［二、不究竟退］，謂修行之人，始則精進，中復懈墯，道心即退，心既退已，或遇善
知識提獎勸誘，復能發起菩提之願，是名不究竟退。

<xa>二親</xa>
　　﹝出法苑珠林﹞
　　二親者，父母也。末羅王經云：人受父母遺體乳哺養育之恩，或從地積珍寶，上至二十
<pb n="71"/>
八天，悉以施人，不如供養父母也。（二十八天，四天王天、忉利天、夜摩天、兜率天、化
樂天、他化自在天、梵眾天、梵輔天、大梵天、少光天、無量光天、光音天、少淨天、無量
淨天、徧淨天、無雲天、福生天、廣果天、無想天、無煩天、無熱天、善見天、善現天、色
究竟天、空處天、識處天、無所有處天、非想非非想處天也。）
　　［一、父親］，父親者，謂資形之始，有生成之德。自孩提以至長成，教誡撫字，其恩
罔極也。
　　［二、母親］，母親者，謂資生之始，自懷抱以至乳哺、鞠育、護持，劬勞甚至，其恩
罔極也。

<xa>二護</xa>
　　﹝出涅槃經﹞
　　［一、內護］，內即自己身心也。謂佛所制大小乘戒，人若受持，則能防護身口意業之
非，成就種智菩提之果，此禁戒所以為內護也。
　　［二、外護］，外即族親眷屬也。謂人之修行，須屏絕緣務，凡有所需衣服飲食湯藥之
類，必藉族親眷屬左右供給，庶得身心安隱，成辦道業，此族親眷屬所以為外護也。

<xa>二種有</xa>
　　﹝出毗婆沙論﹞
　　［一、實物有］，謂五蘊等法成身，即是實有之物，故名實物有。（五蘊者，色蘊、受
蘊、想蘊、行蘊、識蘊也。）
　　［二、施設有］，謂世間之人，各各隨業受報，因假父母遺體，便即施設，而有男女之
名，故名施設有。

<xa>二種病</xa>
　　﹝出涅槃經﹞
　　［一、身病］，謂身因四大毒蛇互不調適，以致諸病所生，故名身病。（四大者，地大
、水大、火大、風大也。以此四者，徧滿世界，故名為大。人攬外之四大，而成內四大之身
，堅濕暖動之性，在內交攻，不相和順，毒害如蛇，故曰四大毒蛇。）
　　［二、心病］，謂心體靈明，虛圓湛寂，其或歡喜不勝而致踴躍，怯懦無勇而生恐怖，
及憂愁、苦惱、愚癡、昏昧，由此四者，撓動於中，以致諸病所生，故名心病。
<pb n="72"/>

<xa>二種病</xa>
　　﹝出大智度論﹞
　　［二、先世行業病］，謂因先世好行鞭杖、拷掠、閉系種種惡法，惱害眾生，故感今世
多病，是名先世行業病。
　　［二、現世失調病］，謂因冷熱風雨不知將養其身，及飲食不節，臥起無常，以是事故
，得種種病，是名現世失調病。

<xa>二種死</xa>
　　﹝出涅槃經﹞
　　［一、命盡死］，謂天命當盡，捨所受身，故名命盡死。然或有命盡非是福盡，或有福
盡非是命盡，或有福命俱盡，皆為命盡死也。（福，謂財物等。）
　　［二、外緣死］，謂不順天命，以喪其身，故名外緣死。如非分自害，或橫遭他人所害
，或二人怒氣相加，自他俱死，皆為外緣死也。

<xa>二種佈施</xa>
　　﹝出大智度論﹞
　　［一、淨施］，謂佈施時，不求世間名譽福利等報，但為出世善根及資助涅槃之因，以
清淨心而行佈施，故名淨施。（梵語涅槃，華言滅度。）
　　［二、不淨施］，謂以妄心，求於福報而行佈施。如般若經云：或畏失財故施與，或恐
訶罵故施與，或為求勢故施與，如是種種因緣，與淨相違，是名不淨施。

<xa>二種法施</xa>
　　﹝出般若經﹞
　　［一、世間法施］，謂菩薩雖為諸有情宣說、開示五神通等一切諸法，然未能出離世間
，故名世間法施。（五神通者，一足不履地、二知人心命、三回眼千里、四呼名即至、五石
壁無礙也。）
　　［二、出世間法施］，謂菩薩為諸有情宣說、開示三解脫門等一切聖法，依此而修，即
得出離世間，故名出世間法施。（三解脫門者，一空解脫門、二無相解脫門、三無作解脫門
也。）
<pb n="73"/>

<xa>二種身行施</xa>
　　﹝出大智度論﹞
　　［一、生身行施］，謂菩薩以父母所生之身，能以一切寶物，及以身命佈施，心不吝惜
，是名生身行施。
　　［二、法身行施］，謂菩薩捨生身已，得法身時，能於十方世界，以種種珍寶、衣服、
飲食，給施一切眾生，又能一時之頃，隨眾生音聲，普為說法，是名法身行施。

<xa>二種施</xa>
　　﹝出法界次第﹞
　　［一、財施］，財施者，謂以飲食、衣服、田宅、珍寶等，一切自己所有資身之具，悉
能施與它人也。金光明最勝王經云：財施之福，不出三界，唯伏貪愛，但濟一世之貧，而不
能令其得道，譬如燈光止明一室。是也。（三界者，欲界、色界、無色界也。）
　　［二、法施］，法施者，謂從諸佛及善知識，或從經卷，聞說世間、出世間善法，以清
淨心，為人演說也。金光明最勝王經云：法施兼利自他，能令眾生，出於三界，斷諸煩惱，
成就慧身，譬如日光徧照大千世界。是也。（世間法者，即五戒、十善，及治世之法也。出
世間法者，即三乘所修四諦、六度等法也。）

<xa>二戒</xa>
　　﹝出華嚴孔目﹞
　　［一、性戒］，謂殺、盜、邪婬、妄語，此四性自是戒，不待佛制，人若持之即得福，
犯之即得罪，是名性戒。
　　［二、遮戒］，遮即遮止，謂飲酒多有過失，能犯諸戒，是故佛特遮止，令不毀犯，乃
能守護餘之律儀，是名遮戒。

<xa>二戒</xa>
　　﹝出毗婆沙論﹞
　　［一、道共戒］，謂於見道、修道位中，不作意持，自然不犯，戒與道俱發，是名道共
戒。此戒既是初果、二果、三果所得，即是無漏戒也。（見道即初果，修道即二果、三果也
。無漏者，不漏落三界生死也。）
<pb n="74"/>
　　［二、定共戒］，謂發得初禪、二禪、三禪、四禪天定之時，不作意持，自然不犯，戒
與定俱發，是名定共戒。此戒斷惑未盡，未出生死，即是有漏戒也。

<xa>二戒</xa>
　　﹝出華嚴經疏﹞
　　［一、隨相戒］，隨即隨順，相即形相。謂依如來教，染衣出家，乞食自活，不犯威儀
，是名隨相戒。
　　［二、離相戒］，離即遠離，謂持戒之人，心無所著，則一切戒猶如虛空，了無持犯之
相，是名離相戒。

<xa>二戒</xa>
　　﹝出涅槃經﹞
　　［一、性重戒］，謂殺、盜、婬、妄皆性業也，不待佛制持而不犯，性自是善；犯而不
持，性自是罪。若犯之者，其罪極重，是名性重戒。
　　［二、息世譏嫌戒］，謂佛所制，出家之人，凡世間治生產業，及一切非道所宜之事，
皆不應為，以止世人之所譏誚、嫌疑，是名息世譏嫌戒。

<xa>二戒</xa>
　　﹝出涅槃經﹞
　　［一、威儀戒］，威儀戒者，謂受戒已，惟務修飾容止，誑惑於世，蓋由好求名利，欲
人恭敬者也。
　　［二、從戒戒］，從戒戒者，謂順從佛制，清淨三業。蓋其內外相稱，不為世事，但求
真實利益，不要虛譽者也。（三業者，身業、口業、意業也。）

<xa>出家二戒</xa>
　　﹝出天台四教儀集註﹞
　　［一、十戒］，謂一不殺、二不盜、三不婬、四不妄語、五不飲酒、六不坐高廣大床、
七不著花鬘衣、八不觀聽歌舞、九手不捉金銀財寶、十不過中食。此十戒是初出家沙彌所持
，是為出家十戒。（梵語沙彌，華言息慈。息世染之情，慈濟群生也。）
　　［二、具足戒］，具足戒者，即二百五十戒也。謂波羅夷法，凡四條。（梵語波羅夷，
<pb n="75"/>
華言極惡。）僧伽婆屍沙法，凡一十三條。（梵語僧伽婆屍沙，華言僧殘。謂犯此戒，如人
被他斫殘，命雖未盡，形已殘廢故也。）不定法，凡二條。（謂比丘犯非法語，或以波羅夷
法治之，或以僧伽婆屍法治之，或以波逸提法治之，故名不定也。）尼薩耆波逸提法，凡三
十條。（梵語尼薩耆，華言捨。謂因財物等犯貪慢心，令捨入僧眾故。梵語波逸提，華言墮
。謂不捨，當墮地獄也。）波逸提法，凡九十條。波羅提提舍尼法，凡四條。（梵語波羅提
提舍尼，華言向彼悔。僧祇律云：此罪應對眾發露，故名向彼悔。）眾學戒法，凡一百條。
（此等戒法，令比丘眾皆學，故名眾學也。）滅諍法，凡七條。（謂有諍事起，即應除滅，
故名滅諍法。）此二百五十戒，是出家比丘所持，是名出傢具足戒。（梵語比丘，華言乞士
。）

<xa>二戒──在家二戒</xa>
　　﹝出毗婆沙論﹞
　　［一、五戒］，謂不殺生、不偷盜、不邪婬、不妄語、不飲酒。此五戒是在家之人所持
，故名在家五戒。
　　［二、八戒］，謂五戒之後，更加不坐高廣大床、不著花鬘纓絡、不習歌舞戲樂，此八
戒亦是在家之人所持，故名在家八戒。

<xa>二戒──邪正二戒</xa>
　　﹝出天台四教儀集註﹞
　　［一、邪戒］，謂外道之人，執邪為道，非因計因，自計前世因從雞中來，便即獨立，
行於苦行，或計因從狗中來，便即啖食糞穢，行於苦行，是名邪戒。
　　［二、正戒］，謂佛未出世時，輪王亦教人行於不殺、不盜等十善，即此十善戒法，是
名正戒。（十善者，不殺生、不偷盜、不邪婬、不妄語、不兩舌、不惡口、不綺語、不貪慾
、不瞋恚、不邪見也。）

<xa>二持</xa>
　　﹝出華嚴經疏﹞
　　［一、止持］，止即制止，謂止身口令不殺、不盜、不邪婬、不妄語等，是名止持。
　　［二、作持］，作猶行也。謂既不殺生，又能放生；既不偷盜，又能佈施；既不邪婬，
又能恭敬；既不妄語，又能實語，是名作持。
<pb n="76"/>

<xa>二種精進</xa>
　　﹝出法界次第﹞
　　［一、身精進］，謂身勤修善法，晝夜行道，禮誦講說，勸助開化，是名身精進。（勸
助者，獎勸讚助也。開化者，說法開導，化度於人也。）
　　［二、心精進］，謂心勤行善道，心心相續，無有間歇，是名心精進。

<xa>二種精進心</xa>
　　﹝出法華懺儀﹞
　　謂行人熏修懺法，即當克取限期，破諸惑障。如修法華三昧，以三七日為期，於中禮佛
懺悔，行道誦經，有事有理，俱當精進，故有二種心也。（梵語三昧，華言正定。三七日，
二十一日也。）
　　［一、事中修一心精進］，謂行人於道場三七日中，行儀純備。當禮佛時，一心虔懇，
觀想金容端嚴殊妙，儼然在目，心不異緣，乃至懺悔、行道、誦經、坐禪，悉皆一心，令與
行法相應，無有懈怠，是名事中修一心精進。
　　［二、理中修一心精進］，謂行人初入道場，乃至三七日滿，於其中間，所作行儀，常
當照了一心寂靜。如禮佛時，即知能禮所禮本性空寂，雖曰空寂，而自然感應道交，不可思
議。蓋由理體平等，生、佛不二。雖無能禮之人，而有我身禮諸佛前；雖無所禮之佛，而有
諸佛隨心顯現。如是唸唸，無有懈怠，是名理中修一心精進。（生、佛者，眾生諸佛也。）

<xa>二種忍辱</xa>
　　﹝出大智度論﹞
　　［一、非眾生數忍辱］，謂菩薩若遇風寒冷熱水雨等無情之物惱害之時，安然忍受，初
不瞋恚，是名非眾生數忍辱。
　　［二、眾生數忍辱］，謂菩薩若遇有情眾生加惡於我，亦能忍受，略不嗔恨，是名眾生
數忍辱。

<xa>二種分別真偽禪相</xa>
　　﹝出修習止觀坐禪法要﹞
　　［一、辨邪偽禪發相］，謂修禪之人，於禪定中，或覺自身如縛如壓，或時身輕欲飛，
<pb n="77"/>
或歡喜躁動，憂愁悲思，如是種種邪偽之相，與禪俱發。心若愛著，即與鬼法相應，多失心
顛狂。是故修禪定者，於此諸相，即當一心寂靜，辨其邪偽，知彼虛誑，不愛不著，則自然
滅謝，是為辨邪偽禪發相。
　　［二、辨真正禪發相］，謂修禪之人，於禪定中，端心正念，離諸昏散，但覺身心安隱
，泯然虛豁，空明清淨，寂靜無為，而與正定相應。如前所說一切邪偽之相，了無所見，是
為辨真正禪發相。

<xa>二種寂靜</xa>
　　﹝出釋氏要覽﹞
　　［一、身寂靜］，謂捨家恩愛及眾緣務，閑居靜處，遠離憒鬧，身諸惡行一切不作，是
名身寂靜。
　　［二、心寂靜］，謂於貪瞋癡等，悉皆遠離，修習禪定，無有散亂，意諸惡行一切不作
，是名心寂靜。

<xa>二種願</xa>
　　﹝出大智度論﹞
　　［一、可得願］，謂修福，可得人天中生；修戒定慧，可得阿羅漢乃至佛果；是名可得
願。（梵語阿羅漢，華言無學。）
　　［二、不可得願］，謂人以己智力，而欲籌量虛空，盡其邊際，終不可得，是名不可得
願。

<xa>二種修行</xa>
　　﹝出涅槃經﹞
　　［一、真實修行］，謂依佛所說，能知涅槃、佛性等相而修諸行，是名真實修行。（梵
語涅槃，華言滅度。）
　　［二、不實修行］，謂不知涅槃、佛性等相，而修諸行，是名不實修行。

<xa>二因緣發起正見</xa>
　　﹝出大智度論﹞
　　［一、外聞正法］，謂眾生雖具正念，必從智人聞說正法，然後正見始得開發。譬如穀
<pb n="78"/>
麥，內具種子，外滋雨澤，然後其芽始得生起。是故若欲正見開明，必須外聞正法。
　　［二、內有正念］，謂眾生雖聞正法，發起正見，實由內心正念本具。譬如洪鐘，雖待
人扣，聲非外有，是故若欲正見開發，必須內有正念。

<xa>二種心</xa>
　　﹝出地持經﹞
　　［一、安隱心］，謂菩薩為諸眾生造諸惑業而受生死逼迫之苦、沉溺惡道，即為種種開
示，除不善法，置之善處，令彼之心各獲安隱也。
　　［二、快樂心］，謂菩薩為諸眾生貧乏睏苦、無所依怙，即起大慈之心，利濟攝受，平
等饒益，令彼之心各得快樂也。

<xa>二種心──意業有二種心</xa>
　　﹝出大乘理趣六波羅蜜經﹞
　　意業者，意根所起之業也。謂修行之人，於佈施、持戒、忍辱、禪定、智慧等五度，非
精進力不能成就。身口意三善業，亦由精進力方得發生。然三業之中，意業最勝。故有二種
心也。
　　［一、精進心］，謂發菩提心，修習善業，晝夜禪誦，不令放捨，遠離一切懈怠心也。
　　［二、退轉心］，謂於諸善法，不能進修，或暫時發心修行，輒生退屈，則不能到於涅
槃彼岸也。

<xa>二種懺悔</xa>
　　﹝出補助儀並天台四教儀﹞
　　梵語懺摩，華言悔過。華、梵兼舉，故名懺悔。又懺名修來，悔名改往。謂修未來之善
果，改已往之惡因也。
　　［一、事懺悔］，事即事儀，謂身則禮拜瞻敬，口則稱唱讚誦，意則存想聖容，三業慇
勤，求哀懺悔過去現在所作罪業，一依事儀，是名事懺悔。
　　［二、理懺悔］，理即理性，謂過現所作一切罪業，皆從心起。若了自心本性空寂，則
一切罪相亦皆空寂，是名理懺悔。

<xa>二種白法</xa>
<pb n="79"/>
　　﹝出華嚴經隨疏演義鈔﹞
　　白法者，白淨之法也。地獄等法，名為黑法；人天等法，名為白法。光明文句云：白法
須尚，黑法須捨。是也。
　　［一、慚白法］，謂內自羞慚，不敢作惡，修習善法，止息惡行，是名慚白法。
　　［二、愧白法］，謂內自惶愧，發露罪瑕，更不敢作，修習善法，止息惡行，是名愧白
法。

<xa>二種勸請</xa>
　　﹝出大智度論﹞
　　［一、佛初成道，勸請轉法輪。］謂佛初成道時，菩薩勸請，言我某甲，請佛世尊為眾
生轉法輪，度脫一切，是名勸請轉法輪。（某甲者，稱自己名也。）
　　［二、佛欲入滅，勸請住世。］謂佛欲捨壽命，入涅槃時，菩薩勸請，言我某甲，請佛
世尊，久住世間，無央數劫，度脫一切眾生，是名勸請住世。（劫，梵語具雲劫波，華言分
別時節。）

<xa>二種資糧</xa>
　　﹝出寶積經﹞
　　資即資助，糧即糧食。如人欲涉遠道，必假糧食，以為資助。蓋譬菩薩修行欲證佛果，
必藉福智二法，以為資助，故名資糧也。
　　［一、福德資糧］，謂佈施、持戒等所作善因，乃至具足修習一切佛法，是名福德資糧
。
　　［二、智德資糧］，謂修習正觀，心無雜亂，勤求妙智，無暫休息，乃至具足修習一切
佛法，是名智德資糧。

<xa>二種供養</xa>
　　﹝出普賢行願品﹞
　　［一、財供養］，經云：所有十方一切佛剎，極微塵數中，一一各有一切世界極微塵數
佛。一一佛所，各有菩薩海會圍繞。我以普賢行願力故，悉以上妙諸供養具而為供養，所謂
華鬘、音樂、傘蓋、衣服及燒種種香，然種種燈，一一如須彌山。以如是等諸供養具，常為
供養，是名財供養。（梵語須彌，華言妙高。）
<pb n="80"/>
　　［二、法供養］，經云：諸供養中，法供養最。所謂如說修行供養，利益眾生供養，攝
受眾生供養，代眾生苦供養，勤修善根供養，不捨菩薩業供養，不離菩提心供養。以前財供
養無量功德，比今供養一念功德，百分不及一，是名法供養。（利益眾生、攝受眾生，名法
供養者，必因說法方能利益、攝受，即是以法供養如來也。代眾生苦，名法供養者，因發大
悲之心，方能代眾生苦，亦是以法供養如來也。勤修善根，即是勤修善法也。菩薩業者，即
菩薩所修之法也。）

<xa>二善</xa>
　　﹝出大智度論﹞
　　［一、未生善］，謂戒定慧等諸善之法，未曾修習，是名未生善。善若未生，當勤修習
，令其得生也。
　　［二、已生善］，謂戒定慧等諸善之法，已曾修習，名已生善。善若已生，當勤修習，
令其增長也。

<xa>二種福田</xa>
　　﹝出大智度論﹞
　　論云：施主有二種，一者貧，二者富。皆能於三寶中種福，故名二種福田。（三寶者，
佛寶、法寶、僧寶也。）
　　［一、貧福田］，謂貧窮之人，雖無財物供養，若能禮事恭敬，亦得福報，是名貧福田
。
　　［二、富福田］，謂富貴之人，既能禮事恭敬，又以財物供養，而得福報，是名富福田
。

<xa>二種福田</xa>
　　﹝出大方便佛報恩經﹞
　　田以生長為義。謂人於應供養者而供養之，則能獲諸福報。如農服力田畝，而有秋成之
利，故名福田。
　　［一、有作福田］，謂於諸佛菩薩父母師長之所，生恭敬心，修諸供養，不惟得福，亦
可成道；若有冀望福報之心，乃是有為而作，故名有作福田。
　　［二、無作福田］，謂於諸佛菩薩父母師長之所，生恭敬心，修諸供養，不惟得福，亦
<pb n="81"/>
可成道；若無冀望福報之心，乃是無為而作，故名無作福田。

<xa>二利</xa>
　　﹝出金剛般若經取著不壞假名論﹞
　　［一、自利］，謂於如來所說經典，自能受持讀誦，聽聞思惟，如理修習，成就勝果，
是名自利。
　　［二、利他］，謂能以己所受之法，展轉為人演說，令其修習，斷惑證果，是名利他。

<xa>二種闡提</xa>
　　﹝出楞伽經﹞
　　闡提，梵語具雲一闡提，華言信不具，亦云極惡。
　　［一、捨一切善根一闡提］，捨善根者，楞伽經云：謂謗菩薩藏，及作惡言，不肯隨順
經律之法，是名捨一切善根一闡提。（菩薩藏者，藏即含藏也，謂諸大乘經典含藏一切文理
，是菩薩所修所證之法，故名菩薩藏。）
　　［二、於無始眾生髮願一闡提］，謂世間眾生，窮劫有之，無有初始，故名無始眾生。
菩薩發願度諸眾生，以本願力，現為闡提。故楞伽經云：菩薩以本願方便，不般涅槃，是名
於無始眾生髮願一闡提。

<xa>二種見</xa>
　　﹝出大智度論﹞
　　此二種見，即十使中之邊見也。外道之人，於身見上計我斷常，執常非斷，執斷非常，
隨執一邊，故名邊見。（十使者，一身見、二邊見、三邪見、四見取、五戒取、六貪、七嗔
、八癡、九慢、十疑也。）
　　［一、常見］，論云：見五眾常。即外道自謂色受想行識今世雖滅，未來復生，相續不
斷，是名常見。（五眾者，即色受想行識五陰也。）
　　［二、斷見］，論云：見五眾滅，即外道自謂色受想行識今世滅已更不再生，是名斷見
。

<xa>二生──鬼二生</xa>
　　﹝出俱舍釋論﹞
<pb n="82"/>
　　［一、鬼胎生］，論云：女餓鬼白目連云：我夜生五子，晝時亦生五子，生已皆食盡，
如此我無飽。此鬼即是胎生也。
　　［二、鬼化生］，謂不從胎卵等生，但無而忽有，變現不測，此鬼即為化生也。

<xa>二罪</xa>
　　﹝出圓覺經略疏鈔﹞
　　［一、性罪］，性罪者，即殺、盜、婬、妄四種重戒，不待佛制，性是惡故，犯之，則
有罪報也。
　　［二、遮罪］，遮罪者，即酒戒也，謂佛制此酒戒，意為遮止無犯，守護餘戒，使不故
犯，如有犯者，則獲遮制之罪也。

<xa>二吉羅</xa>
　　﹝出翻譯名義﹞
　　梵語具雲突吉羅，華言惡作惡說。
　　［一、身惡作］，謂身行殺、盜、邪婬等惡，是名身惡作。
　　［二、口惡說］，謂口出妄言、綺語、兩舌、惡口等，是名口惡說。

<xa>二惡</xa>
　　﹝出大智度論﹞
　　［一、已生惡］，謂貪瞋癡及殺盜婬等諸惡之法，已起於心，已見於事者，是名已生惡
。惡若已生，速令除滅也。
　　［二、未生惡］，謂貪瞋癡及殺盜婬等諸惡之法，於心未起，於事未見，是名未生惡。
惡若未起，防令不生也。

<xa>二種惡事</xa>
　　﹝出大智度論﹞
　　［一、眾生惡事］，謂諸眾生貪慾瞋恚愚癡，不依父母師長教誨，造種種惡，是名眾生
惡事。
　　［二、土地惡事］，謂土地之中，或有饑荒疾疫，毒氣流行，無處不有，是名土地惡事
。
<pb n="83"/>

<xa>二煩惱</xa>
　　﹝出瑜伽師地論﹞
　　［一、根本煩惱］，根本煩惱者，即無明惑也。謂此根本無明之惑，能出生一切煩惱也
。
　　［二、隨煩惱］，隨煩惱者，即見、思二惑也。謂此見、思二惑，隨於一切違順境上，
起貪瞋癡等煩惱，隨逐不捨也。

<xa>二煩惱</xa>
　　﹝出大智度論﹞
　　［一、內著煩惱］，謂身見、邊見等諸煩惱，於內心不了而起執著，故名內著煩惱。（
身見者，謂眾生妄執色受想行識之五陰為自身也。邊見者，妄於身見中，或執為斷，或執為
常，各執一邊，名邊見也。）
　　［二、外著煩惱］，謂貪瞋癡等煩惱，於外境不了而起貪蓍，故名外著煩惱。

<xa>二煩惱</xa>
　　﹝出華嚴經疏﹞
　　［一、隨眠煩惱］，依附不捨曰隨，五情暗冥曰眠。謂無明煩惱種子，潛伏第八藏識之
中，能生一切妄惑，是名隨眠煩惱也。（五情者，即眼耳鼻舌身五根也。）
　　［二、現行煩惱］，謂六根對六塵境現起貪瞋癡等煩惱，是名現行煩惱也。（六根者，
眼根、耳根、鼻根、舌根、身根、意根也。六塵者，色塵、聲塵、香塵、味塵、觸塵、法塵
也。）

<xa>二惑</xa>
　　﹝出釋簽﹞
　　［一、理惑］，謂根本無明之惑，能障覆中道之理，不能顯發，是名理惑。
　　［二、事惑］，謂塵沙惑，能障化導，則覆俗諦之法；見、思惑，能阻空寂，則覆真諦
之法，是名事惑。

<xa>二惑</xa>
<pb n="84"/>
　　﹝出華嚴經隨疏演義鈔﹞
　　［一、現行惑］，謂六根對六塵，現起貪瞋癡等煩惱，令心昏迷，障諸善法，是名現行
惑。（六根者，眼根、耳根、鼻根、舌根、身根、意根也。六塵者，色塵、聲塵、香塵、味
塵、觸塵、法塵也。）
　　［二、種子惑］，種子者，即根本無明也。謂因此無明，則能生一切煩惱，障諸善法，
是名種子惑。

<xa>二惑──見、思二惑</xa>
　　﹝出天台四教儀集註﹞
　　惑，迷惑也。謂諸眾生於一切法不了自性本空，妄生執著，惑於正道，流轉生死，故名
惑也。又名二縛，由此惑業纏縛，住著三界，不能脫離也。又名二結，結即縛之義也。（三
界者，欲界、色界、無色界也。）
　　［一、見惑］，分別曰見，謂意根對法塵，非理籌度，起諸邪見。如外道計斷計常，乃
至有無等見，是名見惑。
　　［二、思惑］，貪愛曰思，謂眼耳鼻舌身五根，對於色聲香味觸五塵，貪愛染著，迷而
不覺，是名思惑。

<xa>二義──客塵二義</xa>
　　﹝出楞嚴經﹞
　　［一、客義］，謂見、思等惑，皆由眾生不了外塵之境，種種妄想而生，若以智慧觀察
，惑體本空，則法性理顯，惑亦何有？經云：不住名客，是名客義。
　　［二、塵義］，謂微細之惑，而能染污清淨真性。譬如牖隙光流，諸塵相現，亦能亂於
虛空之性。若智慧發明，了惑本無，則空理現前，塵亦何有？經云：澄寂名空，搖動名塵，
是名塵義。

<xa>二障</xa>
　　﹝出圓覺略疏﹞
　　［一、理障］，謂本覺心源，湛然清淨，由無明妄染，礙正知見，不達真如之理，是名
理障。
　　［二、事障］，謂眾生由無明障覆，生死相續，無由脫離，是名事障。
<pb n="85"/>

<xa>二障</xa>
　　﹝出楞嚴經義海並宗鏡錄﹞
　　［一、煩惱障］，謂昏煩之法，惱亂心神，不能顯發妙明真性，是名煩惱障。
　　［二、所知障］，所知障，亦名智障。謂執所證之法，障蔽智慧之性，是名所知障。

<xa>二障</xa>
　　﹝出天親論﹞
　　障即障礙。如金剛經中，須菩提得無諍三昧，蓋由離此二障故也。（梵語須菩提，華言
空生。）
　　［一、煩惱障］，煩惱即見、思惑也。謂須菩提證得第四阿羅漢果時，見、思二惑，俱
已斷盡；心空寂靜，諍從何起？是故得於無諍，實由離此煩惱障也。（梵語阿羅漢，華言無
學。）
　　［二、三昧障］，梵語三昧，華言正定，即無諍三昧也。謂須菩提證得第四果時，既得
無諍三昧，若於此三昧心有取著，即為有諍。是故得於無諍，實由離此三昧障也。

<xa>二業</xa>
　　﹝出俱舍論﹞
　　［一、引業］，謂若宿世善業引發，生於人中，則得珍寶豐足，多受快樂；若由宿世惡
業引發，生於人中，則感貧窮睏乏，受諸苦惱，是名引業。
　　［二、滿業］，謂由宿世修一善業，感一生中大富多財，乘此更修眾善，展轉生官貴家
，乃至圓滿究竟善果，是名滿業；若由宿世造一惡業，感一生貧窮苦惱，乘此更造眾惡，展
轉生貧窮家，乃至圓滿極惡之果，是名滿業。

<xa>二業──輕重二業</xa>
　　﹝出涅槃經﹞
　　經云：或有重業，可得作輕；或有輕業，可得作重；以人有智有愚故也。
　　［一、重業輕受］，重業輕受者，謂有智之人，以智慧力，修習梵行，能令地獄重業，
現世輕受也。
　　［二、輕業重受］，輕業重受者，謂愚癡之人，以愚癡故，增其業力，能令現世輕業，
<pb n="86"/>
地獄重受也。

<xa>二礙</xa>
　　﹝亦名二障，出宗鏡錄並演義鈔﹞
　　［一、煩惱礙］（即煩惱障），謂見、思二惑，起種種昏煩之法，惱亂心神，以致障礙
無漏法性，是名煩惱礙。
　　［二、智礙］（即所知障），謂由根本無明之惑，覆蔽法性，而於中道種智則成障礙，
故名智礙。

<xa>二義──束蘆二義</xa>
　　﹝出宗鏡錄﹞
　　［一、互相依］，謂如束蘆互相依倚。以譬六根六塵，更相由藉而成染惑也。以由根依
塵故，而發妄知，塵依根故，而有幻相，是名互相依。（六根者，眼根、耳根、鼻根、舌根
、身根、意根也。六塵者，色塵、聲塵、香塵、味塵、觸塵、法塵也。）
　　［二、取中空］，謂取蘆葦中本空虛，自性不實，以譬根塵中間各無自性，一切皆空，
是名取中空。

<xa>二慳</xa>
　　﹝出地持經﹞
　　［一、財慳］，謂吝惜財物，無憐愍心，見諸貧窮睏乏，不能惠施，是名財慳。
　　［二、法慳］，謂慳惜佛法，懷妒嫉心，恐他勝己，不肯教導餘人，是名法慳。

<xa>二愛</xa>
　　﹝出大智度論﹞
　　［一、欲愛］，謂眾生愛念妻子，及貪染五欲等，是名欲愛。（五欲者，以色聲香味觸
五塵，能起人貪慾之心也。）
　　［二、法愛］，謂菩薩以平等心而生法喜，欲令一切眾生皆至佛道，是名法愛。

<xa>二種邪見</xa>
　　﹝出中論﹞
<pb n="87"/>
　　［一、破世間樂邪見］，謂人若言無罪福報，亦無如來等賢聖，因起此邪見，捨善為惡
，當墮苦趣，失人天樂，是名破世間樂邪見。
　　［二、破涅槃道邪見］，梵語涅槃，華言滅度。謂人貪著於我，分別有無，起善滅惡，
因起善故，得世間之樂；因分別有無故，不得涅槃道，是名破涅槃道邪見。

<xa>二種妄見</xa>
　　﹝出楞嚴經﹞
　　［一、別業妄見］，謂諸眾生迷失真性，自起妄見，見有一切虛妄境界，或苦或樂；若
人不失本真，即不見有虛妄境界。譬如一人病目，夜見燈光別有圓影，五色重疊；不病目者
，即不見燈別有圓影，是名別業妄見。
　　［二、同分妄見］，謂諸眾生迷失真性，同見一切虛妄境界，同受苦樂，同業所感。譬
如一國之人，同見瘴惡不祥之事，是名同分妄見。

<xa>二種無知</xa>
　　﹝出天台四教儀集註﹞
　　［一、染污無知］，染污無知者，即見、思惑也。以無明為體，謂見、思惑能染污真性
，無所明瞭也。
　　［二、不染污無知］，不染污無知者，即塵沙惑也。以劣慧為體，謂此惑是他人分上見
、思之惑，種數多故，如塵若沙，名為塵沙。既是他人之惑，不能染污我之真性。菩薩智慧
廣大，能令他人斷見、思惑，於菩薩分上，即是斷塵沙惑。二乘之人，智慧狹劣，不能令他
斷見、思惑，是名不染污無知。（二乘者，聲聞乘、緣覺乘也。）

<xa>二種顛倒</xa>
　　﹝出楞嚴經﹞
　　［一、眾生顛倒］，謂眾生不明自性，逐妄迷真，隨順妄惑，而造妄業；由此妄業，展
轉相生，輪轉三界，不能返妄歸真，故名眾生顛倒。
　　［二、世界顛倒］，世謂過去現在未來遷流為世，界謂東西南北四方分位為界，以世涉
方，故名世界。顛倒者，眾生迷失真性，唸唸遷流，住妄境界，起諸倒見，故名世界顛倒。

<xa>二貧</xa>
<pb n="88"/>
　　﹝出大智度論﹞
　　［一、財貧］，謂其先世不能佈施，不作眾善之福，是故現世乏於資生種種財物，是名
財貧。
　　［二、法貧］，謂眾生起諸邪見，不信正法，不修善行，則無功德之財，資於智慧之命
，是名法貧。

<xa>二緣</xa>
　　﹝出楞伽經﹞
　　［一、外緣］，謂眾生所依世界，皆由妄想因緣而生。譬如因泥團柱輪繩水等諸方便緣
，而有瓶生，是名外緣。（泥團柱輪繩水者，謂世之陶匠作瓶，以泥團為壞，以木為輪柱，
以繩轉輪，以水旋之，方能成瓶也。）
　　［二、內緣］，謂眾生之身，因無明愛業等緣，出生陰界入法，是名內緣。（無明者，
無所明瞭也。愛者，於五陰之境而起貪愛以為惑也。業者，由心不了，遂動身口而作，以為
業也。陰即五陰，謂色陰、受陰、想陰、行陰、識陰也。界即十八界，謂眼界、色界、眼識
界；耳界、聲界、耳識界；鼻界、香界、鼻識界；舌界、味界、舌識界；身界、觸界、身識
界；意界、法界、意識界也。入即十二入，謂眼入、耳入、鼻入、舌入、身入、意入、色入
、聲入、香入、味入、觸入、法入也。）

<xa>二種有漏因果</xa>
　　﹝出大涅槃經﹞
　　［一、有漏因］，漏即漏落生死也。因者，對果而言，謂眾生由煩惱結業為因，而招三
界生死苦果。是則煩惱結業，名有漏因，即集諦也。（三界者，欲界、色界、無色界也。）
　　［二、有漏果］，果即果報之義。謂眾生由有漏惑業為因，而感生死之果，名有漏果，
即苦諦也。

<xa>二殺</xa>
　　﹝出梵網經﹞
　　［一、故殺］，故殺者，謂作意故傷物命也。
　　［二、誤殺］，誤殺者，謂不作意誤傷物命也。

<pb n="89"/>
<xa>二殺</xa>
　　﹝出梵網經﹞
　　［一、自殺］，謂無慈悲之心，於諸物命，輒自殺害，是名自殺。
　　［二、教他殺］，謂無慈悲之心，即自殺生，亦教他人殺生，是名教他殺。

<xa>二報</xa>
　　﹝出華嚴經疏﹞
　　［一、依報］，依報亦名依果，即世界國土也。謂諸眾生各各隨其果報之身，依之而住
，故名依報。
　　［二、正報］，正報亦名正果，即五陰之身也。謂諸眾生隨其所作善惡之業，各各感得
此身，正受其報，故名正報。（五陰者，色陰、受陰、想陰、行陰、識陰也。）

<xa>二種殺生報</xa>
　　﹝出法苑珠林﹞
　　［一、短命］，短命者，謂因前世傷害物命，令其不得以盡天年，故感今生自身亦短命
也。
　　［二、多病］，多病者，謂因前世惱害眾生，令其不得自在，故感今生自身亦多疾病也
。

<xa>二種偷盜報</xa>
　　﹝出法苑珠林﹞
　　［一、貧窮］，貧窮者，謂因前世盜他財物，令彼空乏，故感今生自亦貧窮也。
　　［二、不得自在］，不得自在者，謂因前世劫奪他財而令他人不得自在，故感今生，雖
有財物，而屬五家，不得自在受用也。（五家者，水、火、盜賊、惡子、官家也。）

<xa>二種婬報</xa>
　　﹝出法苑珠林﹞
　　［一、婦不貞潔］，婦不貞潔者，謂因前世犯他妻妾，邪行穢污，故感今生婦不貞良端
潔也。
　　［二、得不順意眷屬］，得不順意眷屬者，謂因前世邪婬奪人所寵，令不如意，故感今
<pb n="90"/>
生眷屬常不順意也。

<xa>二種妄語報</xa>
　　﹝出法苑珠林﹞
　　［一、多被誹謗］，多被誹謗者，謂因前世不務誠實，妄語無信，故感今生多被他人誹
謗也。
　　［二、為人所誑］，為人所誑者，謂因前世專以妄語欺誑於人，故感今生為人之所誑惑
也。

<xa>二種兩舌報</xa>
　　﹝出法苑珠林﹞
　　謂向彼說此，向此說彼，斗構是非，離間和合，致令乖分，故名兩舌。
　　［一、得弊惡眷屬］，得弊惡眷屬者，謂因前世兩舌，使人朋儔分離乖間，皆生怨惡，
故感今生得弊惡眷屬也。
　　［二、得不和眷屬］，得不和眷屬者，謂因前世兩舌離間人之親愛，使不和合，故感今
生得不和眷屬也。

<xa>二種惡罵報</xa>
　　﹝出法苑珠林﹞
　　［一、常聞惡音］，常聞惡音者，謂因前世口無禁忌，發言粗惡，令不忍聞，故感今生
常聞穢惡之音也。
　　［二、恆有諍訟］，恆有諍訟者，謂因前世恃力怙勢，好諍健訟，惡逆無德，故感今生
常致諍訟而不和也。

<xa>二種邪見報</xa>
　　﹝出法苑珠林﹞
　　［一、生邪見家］，生邪見家者，謂因前世邪僻覆心，起諸妄見，故感今世不具正信之
心，而生邪見之家也。
　　［二、其心諂曲］，其心諂曲者，謂因前世邪見，心不正直，故感今生心常諂曲也。

<pb n="91"/>
<xa>二種無義語報</xa>
　　﹝出法苑珠林﹞
　　［一、人不信受］，人不信受者，謂因前世語言無義，即是虛妄，故感今生雖有言說，
人亦不信受也。
　　［二、不能明瞭］，不能明瞭者，謂因前世語言無義，皆因暗昧，故感今生有所言說，
而亦不明瞭也。

<xa>二種貪報</xa>
　　﹝出法苑珠林﹞
　　［一、多欲］，多欲者，謂因前世縱恣貪慾，心無止息，故感今生業習不忘，倍復增勝
，而生貪者也。
　　［二、無厭］，無厭者，謂因前世貪求不已，展轉馳逐，故感今生業習不忘，欲心轉盛
，用之無度，求之無厭也。

<xa>二種嗔報</xa>
　　﹝出法苑珠林﹞
　　［一、常為他人求其長短］，常為他人求其長短者，謂因前世不能容物，稍不如意，即
興嗔恨，故感今生被人伺求長短，動輒得咎也。
　　［二、常為眾人之所惱害］，常為眾人之所惱害者，謂因前世嗔惱眾人，令不安隱，故
感今生常被多人之所惱害也。

<xa>二義──世界二義</xa>
　　﹝出楞嚴經﹞
　　［一、世遷流義］，世遷流者，謂過去現在未來三世遷流也。只如昨日是過去，今日是
現在，明日是未來，如此遷移流動，無有間歇也。
　　［二、界方位義］，界方位者，謂東西南北、東南、西南、東北、西北、上下十方有定
位，不相混亂也。

<xa>二世間</xa>
　　﹝出翻釋名義﹞
<pb n="92"/>
　　世即隔別之義，間即間差之義，故名世間。
　　［一、眾生世間］，謂一切有情眾生，皆假五陰和合眾共而生，名為眾生；又復各各差
別不同，故名眾生世間。（五陰者，色陰、受陰、想陰、行陰、識陰也。）
　　［二、器世間］，謂一切無情世界，皆假山河大地而成，有側有仰，名之為器，又復各
各差別不同，故名器世間。

<xa>二種世間清淨</xa>
　　﹝出無量壽經論﹞
　　論云：若人一心專念阿彌陀佛，畢竟得生安樂國土，成就種種功德莊嚴，獲此二種世間
清淨。（梵語阿彌陀，華言無量壽。）
　　［一、器世間清淨］，謂世界如器，隔別名世，間差名間，故名器世間。謂彼安養國土
，廣大無邊，如太虛空，清淨光明，如日月輪，具足珍寶莊嚴，是名器世間清淨。
　　［二、眾生世間清淨］，謂所化眾生，隔別間差，故名眾生世間。謂彼阿彌陀佛，於一
佛土，身不動搖，於一切時，放大光明，悉能徧至十方世界，教化眾生，令其如實修行，離
諸染著，皆願往生我國，是名眾生世間清淨。

<xa>二土</xa>
　　﹝出宗鏡錄﹞
　　［一、性土］，謂法性之理，非穢非淨，非廣非狹，猶如虛空，徧一切處，是名性土。
　　［二、相土］，謂隨諸眾生心量所現，或淨或穢，或廣或狹。是以菩薩所見，無諸坑坎
，眾寶莊嚴；眾生所見，荊棘瓦礫，穢惡充滿，是名相土。

<xa>二土</xa>
　　﹝出華嚴經隨疏演義鈔﹞
　　［一、淨土］，謂其地純以金剛所成，眾寶間錯，種種莊嚴，皆悉殊勝，即華藏世界，
西方安養等世界也；以其無有四趣五濁等穢惡，是名淨土。（四趣者，修羅趣、餓鬼趣、畜
生趣、地獄趣也。五濁者，劫濁、見濁、煩惱濁、眾生濁、命濁也。）
　　［二、穢土］，謂其地坑坎堆阜，穢惡充滿，即娑婆世界也；以其有四趣五濁等穢惡，
是名穢土。（梵語娑婆，華言能忍。謂其土之人，堪能忍受眾苦也。）

<pb n="93"/>
<xa>二種流</xa>
　　﹝出涅槃經﹞
　　［一、順流］，流即生死流也。蓋六道眾生，順從生死之流，唯務趣下，而不知返；所
謂順生死流，逆涅槃道也。（六道者，天道、人道、阿修羅道、餓鬼道、畜生道、地獄道也
。）
　　［二、逆流］，謂初果須陀洹，依戒定慧，精勤修習，則能斷三界見惑，出離四趣生死
，而證真空涅槃；所謂逆生死流，順涅槃道也。（梵語須陀洹，華言逆流，亦曰入流。三界
者，欲界、色界、無色界也。四趣者，修羅趣、餓鬼趣、畜生趣、地獄趣也。）

<xa>二身</xa>
　　﹝出唯識論﹞
　　［一、分段身］，分即分限，段即形段。謂三界內六道眾生所受之身，支形分段，長短
鉅細，各各不同，是名分段身。（三界者，欲界、色界、無色界也。六道者，天道、人道、
阿修羅道、餓鬼道、畜生道、地獄道也。）
　　［二、變易身］，變即轉變，易即改易。謂二乘等雖出三界，尚受方便等土法性之身，
因移果易，是名變易身。（二乘者，聲聞乘、緣覺乘也。）

<xa>二種色</xa>
　　﹝出宗鏡錄﹞
　　［一、內色］，內色者，謂眼識乃至意識，是名內色。又眼耳鼻舌身意名內色，以其屬
內身故。
　　［二、外色］，外色者，謂眼根乃至身根，是名外色。又色聲香味觸五塵名外色，以其
屬外境故。

<xa>二種色</xa>
　　﹝出大智度論﹞
　　［一、淨色］，謂清淨美妙之色，能生貪慾，損壞道業，故修道之人，宜當遠離也。
　　［二、不淨色］，謂不淨丑惡之色，能生憎惡，障蔽道業，故修道之人，亦宜遠離也。

<xa>二種色</xa>
<pb n="94"/>
　　﹝出宗鏡錄﹞
　　［一、顯色］，謂青黃赤白，光影明暗，雲煙塵霧等，顯然可見，是名顯色。
　　［二、形色］，謂長短方圓，粗細高下，正不正等，形相可見，是名形色。

<xa>二食</xa>
　　﹝出天台四教儀集註﹞
　　［一、正命食］，謂出家之人，常乞食自資色身，清淨活命，是名正命食。
　　［二、邪命食］，謂出家之人，不依正命而食，則有五種：一為利養故，現奇特相；二
為利養故，自說功德；三卜相吉凶，為人說法；四高聲現威，令人畏敬；五說所得供養，以
動人心，是名邪命食。

<xa>二種存濟</xa>
　　﹝同阿毗達磨論﹞
　　存即存活，濟即救濟。謂以飲食存濟其生也。
　　［一、有罪存濟］，謂有一等之人，矯妄詭詐而求飲食，如是得飲食已，歡喜受用，貪
愛不捨，不見生死過患，不知出離之法，是名有罪存濟。
　　［二、無罪存濟］，謂非如前人矯妄詭詐而求飲食，但以正道而乞飲食，得飲食已，如
法受用，不貪不愛不著，能見生死過患，善知出離之法，是名無罪存濟。

<xa>二求</xa>
　　﹝出成實論﹞
　　［一、得求］，謂諸眾生欲得諸樂，隨意求取，雖經險難，不以為苦；如海吞流，心無
厭足，是名得求。
　　［二、命求］，謂諸眾生，取樂生愛，不能如實觀察樂是苦因，反求長命，受此諸樂，
是名命求。

<xa>二種數</xa>
　　﹝出華嚴經疏﹞
　　［一、數量數］，數量數者，即一多之數量也。謂由一多之數，而能安立一切諸法也。
　　［二、色心有為數］，色即色身，心即所起之心，皆有生滅，名曰有為。此色、心二法
<pb n="95"/>
，別而言之，則有五陰、十二入、十八界等數目不同，故名色心有為數。（五陰者，色陰、
受陰、想陰、行陰、識陰也。十二入者，眼入、耳入、鼻入、舌入、身入、意入、色入、聲
入、香入、味入、觸入、法入也。十八界者，眼界、色界、眼識界；耳界、聲界、耳識界；
鼻界、香界、鼻識界；舌界、味界、舌識界；身界、觸界、身識界；意界、法界、意識界也
。）

<xa>二種滅</xa>
　　﹝出顯揚聖教論﹞
　　［一、暫時滅］，謂如來出世，逗機設教，化導眾生，大小乘人，皆得解脫；機緣既盡
，更無可化，如來即便入滅。然如來法身之體，如如不動，實未嘗滅，是名暫時滅。
　　［二、究竟滅］，謂如來妙覺圓明，一切煩惱悉已斷滅淨盡無餘，更不復生，是名究竟
滅。

<xa>二邊</xa>
　　﹝出攝大乘論釋﹞
　　［一、增益邊］，謂因緣所生之法，若分別推求，本無自性，眾生不了，執之為有，是
名增益邊。（因緣所生法者，謂六根為因，六塵為緣，根塵相對，中間一念心起，即是所生
法也。）
　　［二、損減邊］，謂因緣所生之法，若分別定無，即是損減實有成就之性，是名損減邊
。

<xa>二邊</xa>
　　﹝出中論﹞
　　［一、有邊］，邊即邊際。謂世間一切事物，必假眾緣具足和合而生，皆無自性；雖無
自性，不得言無，故名有邊。
　　［二、無邊］，謂世間一切事物，既假眾緣具足和合而生，本無自性；若無自性，則一
切法皆空，不得言有，故名無邊。

<xa>二時</xa>
　　﹝出大智度論﹞
<pb n="96"/>
　　［一、迦羅時］，梵語迦羅，華言實時。謂佛於律中誡諸弟子聽時食，遮非時食，實有
其時，故名實時。論云：毗尼結戒，是世界中實，非第一義中實。是也。（梵語毗尼，華言
善治。）
　　［二、三摩耶時］，梵語三摩耶，華言假時，亦名短時長時。論中廣約三世無相時法無
實，故名假時，亦名短時長時者，謂不同外道定執，蓋是假設長短，而無其實，故若短若長
，悉名三摩耶。（三世者，過去、未來、現在也。）

<xa>三佛身</xa>
　　﹝出宗鏡錄﹞
　　［一、自性身］，謂諸如來具無邊際真常功德，是一切法平等實性，即此自性，亦名法
身，是名自性身。
　　［二、受用身］，受用身有二種：一者，自受用身，謂諸如來修習無量福慧所起無邊真
實功德，恆自受用廣大法樂也；二者，他受用身，謂諸如來由平等智，示現微妙淨功德身，
居純淨土，為住十地諸菩薩眾，現大神通，轉正法輪，令彼受用大乘法樂也。（十地者，歡
喜地、離垢地、發光地、焰慧地、難勝地、現前地、遠行地、不動地、善慧地、法雲地也。
）
　　［三、變化身］，謂諸如來以不思議神力，變現無量隨類化身，居淨穢土，為未登地諸
菩薩眾及二乘等，稱其機宜，現通說法，令其各得諸利樂事，是名變化身。（二乘者，聲聞
乘、緣覺乘也。）

<xa>三身</xa>
　　﹝出金光明經玄義﹞
　　身即聚集之義，謂聚集諸法而成身也。所謂理法聚名法身，智法聚名報身，功德法聚名
應身。（理法聚名法身者，謂聚集法性之法而成此身也。智法聚名報身者，智即能契法性之
智，智與法性相合而成此身也。功德法聚名應身者，由智契理，聚集一切功德之法，起用化
他，隨機應現，而成此身也。）
　　［一、法身］，謂始從初住，顯出法性之理，乃至妙覺極果，理聚方圓，是名法身。（
初住者，即十住位中初之一住也。妙覺者，自覺覺他，覺行圓滿，不可思議，故名妙覺。理
聚方圓者，妙覺所證，法性之理方始圓滿也。）
　　［二、報身］，謂始從初住，終至妙覺極果，智聚方圓；由智契理，報得此身，故云報
<pb n="97"/>
身。
　　［三、應身］，謂始從初住，終至妙覺極果，功德法聚方圓，故能隨機應現，說種種法
，度諸眾生，故名應身。

<xa>三身遍相</xa>
　　﹝出華嚴經隨疏演義鈔﹞
　　［一、法身如虛空遍］，謂法性之身，本體週徧如太虛空，無有障礙，諸佛眾生，平等
具足，故名法身如虛空遍。
　　［二、智身如日光遍］，智身即自報之身也，謂究竟始覺之智，能徧破無明之暗，顯發
本有真身，譬如日光，無幽不燭，故名智身如日光遍。
　　［三、色身如日影遍］，色身即應身也，謂究竟始覺之智，契於本覺法身之理，則能從
體起用，遍應眾機，譬如日光之影，不擇高下，隨處映現，故名色身如日影遍。

<xa>三身華梵</xa>
　　﹝亦名三如來，出法華文句﹞
　　［一、法身，毗盧遮那如來］，法名可軌，諸佛軌之而得成佛，以法為身，故名法身。
梵語毗盧遮那，華言徧一切處。以真如平等性相常然，身土無礙故也。如來者，金剛經云：
無所從來，亦無所去，故名如來。是也。
　　［二、報身，盧舍那如來］，修因感報，名之為報。然有自報、他報之別：自報即理智
如如，他報即相好無盡，是名報身。梵語盧舍那，華言淨滿。謂諸惑淨盡，眾德悉圓。又云
光明徧照，謂內以智光照真法界（即自報身也），外以身光照應大機（即他報身也），如來
者，轉法輪論云：第一義諦名如，正覺名來。是也。（第一義諦者，謂中道之理，無二無別
也。）
　　［三、應身，釋迦牟尼如來］，智與體冥，能起大用，隨機普現，說法利生，故名應身
。梵語釋迦牟尼，華言能仁寂默。寂默故不住生死，能仁故不住涅槃。如來者，成實論云：
乘如實道，來成正覺。是也。（智與體冥者，謂自報之智與法身之體冥合也。梵語涅槃，華
言滅度。）

<xa>三身壽量</xa>
　　﹝出法華經文句﹞
<pb n="98"/>
　　［一、法身壽量］，法身者，師軌法性，還以法性為身。此身非色質，亦非心智，強指
法性為法身耳。言壽量者，此非報得命根，亦非連持之壽，強指不遷不變，名之為壽。此壽
非長量，亦非短量。經云：亦無在世及滅度者，非實非虛，非如非異等。是也。
　　［二、報身壽量］，報身者，以如如智契如如境，以境發智，以智照境，境智冥合，即
是報身。言壽量者，境既無量無邊，常住不滅；智亦如是。即此智慧名為壽命。經云：我智
力如是，久修業所得慧光，照無量壽命無數劫。是也。（如如者，境如即如智，智如即如境
，蓋言境、智不二也。）
　　［三、應身壽量］，應身者，應同萬物為身也。言壽量者，應同連持為壽，應同長短為
量也。智與體冥，能起大用。經云：隨所應度，處處自說名字不同，年紀大小等。是也。

<xa>三化身──佛化身三</xa>
　　﹝出觀佛三昧海經﹞
　　［一、大化身千丈］，大化身千丈者，謂如來為應十地已前等諸菩薩演說妙法，令其進
修，向於佛果，故化現千丈之身也。（十地者，歡喜地、離垢地、發光地、焰慧地、難勝地
、現前地、遠行地、不動地、善慧地、法雲地也。）
　　［二、小化身丈六］，小化身丈六者，謂如來為應二乘、凡夫之人，說於四諦等法，令
其舍妄歸真，而得開悟，故化現丈六之身也。（二乘者，聲聞乘、緣覺乘也。四諦者，苦諦
、集諦、滅諦、道諦也。）
　　［三、隨類不定］，隨類不定者，謂如來誓願弘深，慈悲普覆，隨諸種類，有感即應，
或現大身滿虛空中，或現小身丈六、八尺等也。

<xa>三覺</xa>
　　﹝出翻譯名義﹞
　　覺有三義：謂自覺、覺他、覺行圓滿也。唯妙覺果佛，具足三覺。故華嚴經云：奇哉大
導師，自覺能覺他。是也。
　　［一、自覺］，謂覺知過去未來現在三世一切諸法常無常等，悟性真空，了惑虛妄，功
成妙智，道證圓覺，故名自覺。
　　［二、覺他］，謂運無緣慈度諸眾生，皆令離生死苦，得涅槃樂，故名覺他。（梵語涅
槃，華言滅度。）
　　［三、覺行圓滿］，謂三惑淨盡，眾德悉備，位登妙覺，行滿果圓，故名覺行圓滿。（
<pb n="99"/>
三惑者，見、思惑、塵沙惑、無明惑也。）

<xa>三種常</xa>
　　﹝出佛地論﹞
　　［一、本性常］，本性常者，即法身也。謂法身本性常住，無生無滅也。
　　［二、不斷常］，不斷常者，即報身也。謂報身常依法身，無間斷也。
　　［三、相續常］，相續常者，即應身也，亦名變化身。謂應身於十方世界沒已復現，化
無窮盡也。

<xa>三種神變</xa>
　　﹝出大寶積經﹞
　　神即神通，變即變化也。
　　［一、說法神變］，謂如來無礙大智，知諸眾生善惡業因及善惡果報，或以聲聞、緣覺
之法及以大乘之法而得解脫，如是知已，則現一切神變而為說法，是名說法神變。
　　［二、教誡神變］，教即教誨，誡即警誡。謂如來教諸弟子，是應作，是不應作；是應
信，是不應信；是應親近，是不應親近；是法雜染，是法清淨；行如是道得聲聞乘，行如是
道得緣覺乘，行如是道成就大乘，現諸神變，而為教誡，是名教誡神變。
　　［三、神通神變］，謂如來為調伏憍慢眾生故，或現一身而作多身，或現多身而作一身
，山崖石壁出入無礙，身上出火，身下出水；身下出火，身上出水；入地如水，履水如地等
，現諸神變，調伏眾生，是名神通神變。

<xa>三佛土</xa>
　　﹝出華嚴經疏﹞
　　［一、法性土］，法性土者，即法身如來所依之土，乃理土也。謂以本識如來藏身為所
依持，恆頓變現外諸器界，則法性土通為諸土之體也。（器界者，世界如器故也。）
　　［二、受用土］，受用土者，即報身如來受用之土也。受用有二：一者，若以相應淨識
所修，自利行滿，從初成佛，盡未來際，相續變為純淨佛土，周圓無際，眾寶莊嚴，是名自
受用土。二者，若以大慈悲力所修，化他行滿，隨十地菩薩所宜，變成淨土，或大或小，或
勝或劣等是也。（十地者，歡喜地、離垢地、發光地、焰慧地、難勝地、現前地、遠行地、
不動地、善慧地、法雲地也。）
<pb n="100"/>
　　［三、變化土］，變化土者，即應身如來變化之土也。謂佛以不思議神力，隨諸眾生善
惡之業，變現淨穢之土，方便設化是也。

<xa>三意──佛行離地三意</xa>
　　﹝出華嚴經隨疏演義鈔並佛說處處經﹞
　　［一、地有蟲］，謂一切地上皆有諸蟲，或伏或走。佛以護生之心，恐傷其命，故行時
足不至地。鈔云：世尊履地，去地四指。是也。
　　［二、地有生草］，謂一切地上有草，依之生長。佛欲全其生意，故行時足不至地也。
　　［三、現神通力］，謂佛現神通之力，飛行自在，履空如地，故行時足不至地也。

<xa>三意──如來乞食三意</xa>
　　﹝出法集經﹞
　　［一、不貪珍味，美惡均等］，謂如來乞食，入諸聚落，隨施所得，不貪珍味，若美若
惡，而無分別，是名不貪珍味，美惡均等。
　　［二、為破我慢，貴賤同遊］，謂如來乞食，為破我慢自高，於富貴貧賤等家，皆無揀
擇，是名破我慢，貴賤同遊。
　　［三、慈悲平等，大作利益］，謂如來無有飢渴羸損瘦乏等苦，為眾生故，以平等慈悲
，現行乞食，廣作利益，是名慈悲平等，大作利益。

<xa>三事入城──佛三事入城</xa>
　　﹝出金剛經疏﹞
　　［一、為女人入城］，謂一切女人女子，皆為父母及夫主所拘，不得輒自出入，思仰如
來，無由得見。是故如來入城，令彼女人，皆得瞻敬。觀佛三昧海經云：若能暫見如來，相
好光明，除六十劫生死之罪，獲無量福。未來生處，必見彌勒。（梵語彌勒，華言慈氏。）
　　［二、為病人入城］，謂如來於病人所，常興救濟之心，令其離苦得樂，是故入城乞食
之時，凡有病苦者，因得瞻視，令其病差，發菩提心。
　　［三、欲令人見相好入城］，謂如來福慧莊嚴，具足三十二相、八十種好，微妙難思，
人得瞻仰，則罪滅福生，是故入城，令人普見。（三十二相者，足安平相、千輻輪相、手指
纖長相、手足柔軟相、手足縵網相、足跟滿足相、足趺高好相、腨如鹿王相、手過膝相、馬
陰藏相、身縱廣相、毛孔生青色相、身毛上靡相、身金色相、身光面各一丈相、皮膚細滑相
<pb n="101"/>
、七處平滿相、兩腋滿相、身如師子相、身端直相、肩圓滿相、四十齒相、齒白齊密相、四
牙白淨相、頰車如師子相、咽中津液得上味相、廣長舌相、梵音深遠相、眼色如金精相、眼
睫如牛王相、眉間白毫相、頂肉髻成相也。八十種好，一指爪狹長、二手足指圓、三手足各
等無差、四手足圓滿、五筋脈盤結、六兩踝深隱、七行步正直、八行步威容齊整、九行步安
平、十行步有儀、十一回身顧視、十二支節殊勝、十三骨節交結、十四膝輪圓滿、十五隱處
妙好、十六身支潤滑、十七身容敦肅、十八身支堅固、十九身支安定、二十身相端嚴、二十
一身有圓光、二十二腹形方正、二十三臍深右旋、二十四臍厚妙相、二十五肌膚勻淨、二十
六手掌充滿、二十七手文深長、二十八唇色紅潤、二十九面門圓滿、三十舌相長廣、三十一
發聲威震、三十二音韻美妙、三十三鼻高修直、三十四諸齒方整、三十五諸牙明潔、三十六
目廣清淨、三十七眼相修廣、三十八眼睫齊整、三十九雙眉修長、四十雙眉綺靡、四十一雙
眉高朗、四十二耳厚修長、四十三兩耳相好、四十四容儀端麗、四十五額廣圓滿、四十六身
份殊勝、四十七首發修長、四十八首髮香潔、四十九首發齊整、五十首發堅固、五十一首發
光滑、五十二身份堅實、五十三身體莊嚴、五十四諸竅清淨、五十五身力充美、五十六身相
嚴好、五十七面輪修廣、五十八顏貌舒泰、五十九面顏光澤、六十身支嚴淨、六十一毛孔出
香、六十二面門出香、六十三首相妙好、六十四身毛纖柔、六十五法音圓辯、六十六頂相高
妙、六十七指網分明、六十八行不履地、六十九神力自持、七十威德遠震、七十一音聲和雅
、七十二觀機說法、七十三一音演說、七十四次第說法、七十五等觀有情、七十六先觀後作
、七十七相好具足、七十八頂骨堅實、七十九顏容奇妙、八十胸臆妙好。）

<xa>三不能──佛三不能</xa>
　　﹝出景德傳燈錄﹞
　　［一、不能免定業］，不能免定業者，謂佛能空一切相，斷一切眾生之惡，而不能自免
定業也。（定業者，決定之業，即木槍馬麥等報是也。）
　　［二、不能度無緣］，不能度無緣者，謂佛能化導一切眾生，而不能度無緣之人也。
　　［三、不能盡生界］，不能盡生界者，謂佛能度世間一切眾生，而不能令眾生界盡也。

<xa>三種奇特事</xa>
　　﹝出過去現在因果經﹞
　　［一、神通奇特］，謂佛世尊妙應群機，現大神變，不可思議，使一切眾生及諸邪魔外
道咸歸正化，是為神通奇特。
<pb n="102"/>
　　［二、慧心奇特］，謂佛之智慧心光湛寂，照了一切諸法，成就一切種智，是為慧心奇
特。
　　［三、攝受奇特］，謂佛善知眾生諸根利鈍，隨機攝受，開導教化，令彼咸聞法要，進
修妙行，出離生死，是為攝受奇特。

<xa>三語──佛三語</xa>
　　﹝出華嚴經隨疏演義鈔﹞
　　［一、隨自意語］，謂佛隨順自意，說自所證一實等法，故名隨自意語。
　　［二、隨他意語］，謂佛一向隨順他機之意，說於方便之法，導引眾生，故名隨他意語
。
　　［三、隨自他意語］，謂佛為眾生說法，半隨自證之意，半隨他機之意，名隨自他意語
。

<xa>三處不轉法輪</xa>
　　［一、我慢高山］，謂外道之人，多起邪見，我慢貢高，如山峻聳，雖聞正法，非惟不
信，復有謗法之過，招其惡報，是故不為轉法輪也。
　　［二、五欲淤泥］，謂諸凡夫貪着色聲香味觸五欲之境，沉溺污穢，如在淤泥，自非身
心清淨，則不能受法，是故不為轉法輪也。
　　［三、邪見稠林］，謂外道凡夫執種種見，有如稠林茂密，而於正法不能信受，是故不
為轉法輪也。

<xa>三輪</xa>
　　﹝出金光明經文句﹞
　　輪即車輪，有摧碾之用，以譬如來身業現通、口業說法、意業鑒機，而能摧碾眾生煩惱
惑業，是故名為三輪也。
　　［一、身輪］，身輪亦名神通輪。謂佛說法，必先現神通，警動眾生機情，令生正信也
。
　　［二、口輪］，口輪亦名正教輪。謂佛所說之法，無不為令眾生翻邪歸正，依教修行也
。
　　［三、意輪］，意輪亦名記心輪。謂佛說法，先以意輪鑒知眾生根器利鈍，隨宜演說，
<pb n="103"/>
無有差謬也。

<xa>三密──佛三密</xa>
　　﹝出大智度論﹞
　　密即秘密。謂如來身口意三業，或現通，或說法，或思惟，皆非諸菩薩等之所思議，故
名三密。
　　［一、身密］，謂如來處大會中，眾見佛身，或黃金色，或白銀色，或雜寶色，或長丈
六，或長一里十里，乃至現大神變，皆不可思議，故名身密。
　　［二、語密］，語密即口密也。謂佛說法之時，或一里外聞佛音聲，或十里、或百千萬
里外聞佛音聲。又一會中，或聞說佈施，或聞說持戒等，各各隨心所聞，皆不可思議，故名
語密。
　　［三、意密］，謂佛常處寂定，凡所思惟觀察，皆不可思議，故名意密。

<xa>三寶──住持三寶</xa>
　　﹝出華嚴經隨疏演義鈔並三寶章﹞
　　［一、泥龕塑像為佛寶］，泥龕塑像者，佛滅度後，以泥木雕塑為像，住世不絕，是為
佛寶也。
　　［二、黃卷赤軸為法寶］，黃卷赤軸者，即今大藏經卷是也。以其住世不滅，是為法寶
也。
　　［三、剃髮染衣為僧寶］，剃髮染衣者，謂剃除鬚髮，著染色衣，即世間之僧，以能流
通佛法，是為僧寶也。

<xa>三寶──同體三寶</xa>
　　﹝出華嚴經隨疏演義鈔並三寶章﹞
　　謂佛法僧，名雖有三，體性是一，故名同體三寶。
　　［一、佛寶］，佛，梵語具雲佛陀，華言覺。謂性體靈覺，照了諸法，非空非有，是名
佛寶。
　　［二、法寶］，法即軌持之義。謂法性寂滅，而恆沙性德，皆可軌持，是名法寶。
　　［三、僧寶］，僧，梵語具雲僧伽，華言和合眾。謂恆沙妙德，性相不二，理事和合，
是名僧寶。
<pb n="104"/>

<xa>三寶──別相三寶</xa>
　　﹝亦名別體三寶，出釋氏要覽﹞
　　謂佛法僧各各相別不同，故名別相三寶。
　　［一、佛寶］，謂佛初於菩提樹下成道，但示丈六之身，及說華嚴經時，現為盧舍那尊
特之身，是為佛寶。（梵語菩提，華言道。梵語盧舍那，華言淨滿。）
　　［二、法寶］，謂五時所說大乘小乘經律論藏，是為法寶。（五時者，華嚴時、鹿苑時
、方等時、般若時、法華涅槃時也。）
　　［三、僧寶］，謂稟佛教法，修因得果，即聲聞、緣覺、菩薩，是為僧寶。（聲聞因聞
佛聲教而得悟道；緣覺因觀十二因緣而得覺悟；菩薩，梵語具雲菩提薩埵，華言覺有情。）

<xa>三寶──別相三寶</xa>
　　﹝出華嚴隨疏演義鈔並三寶章﹞
　　別相者，謂三寶中名相各各不同，故云別相三寶也。
　　［一、佛寶］，謂佛具十身名相，差別不同，故名佛別相也。（十身者，菩提身、願身
、化身、力持身、相好莊嚴身、威勢身、意生身、福德身、法身、智身也。）
　　［二、法寶］，謂佛說一大藏典，具教法、理法、行法、果法，名相不同，故名法別相
也。（教即經教，理即性理，行即行業，果即果位也。）
　　［三、僧寶］，謂文殊、普賢諸大菩薩乃至三賢、十聖，各各修證地位不同，故名僧別
相也。（三賢者，十住、十行、十迴向諸位菩薩也；十聖者，十地菩薩也。）

<xa>三寶──大乘三寶</xa>
　　﹝出華嚴經疏鈔並三寶章﹞
　　三寶者，謂佛法僧，可尊可貴，名之為寶。
　　［一、大乘佛寶］，佛，梵語具雲佛陀，華言覺，謂自覺、覺他、覺行圓滿。具足三身
、十身，能現無邊相好，是名大乘佛寶。（三身者，法身、報身、應身也。十身者，菩提身
、願身、化身、力持身、相好莊嚴身、威勢身、意生身、福德身、法身、智身也。）
　　［二、大乘法寶］，法即軌則之義。謂如來所說中道實相，及人法二空之理，乃至無量
勝妙法門，能令眾生軌則此法，而成正覺，是名大乘法寶。
　　［三、大乘僧寶］，梵語僧伽，華言和合眾。謂十住、十行、十迴向、十地等菩薩，不
<pb n="105"/>
著有無二邊，而與中道之理和合，是名大乘僧寶。（十住者，發心住、治地住、修行住、生
貴住、方便具足住、正心住、不退住、童真住、法王子住、灌頂住也。十行者，歡喜行、饒
益行、無嗔恨行、無盡行、離癡亂行、善現行、無著行、尊重行、善法行、真實行也。十迴
向者，救一切眾生離眾生相迴向、不壞迴向、等一切佛迴向、至一切處迴向、無盡功德藏迴
向、隨順平等善根迴向、隨順等觀一切眾生迴向、真如相迴向、無縛解脫迴向、法界無量迴
向也。十地者，歡喜地、離垢地、發光地、焰慧地、難勝地、現前地、遠行地、不動地、善
慧地、法雲地也。）

<xa>三寶──小乘三寶</xa>
　　﹝出華嚴三寶章﹞
　　［一、小乘佛寶］，謂如來隱其無量功德莊嚴之身，示現丈六紫金之相，以應聲聞、緣
覺、人、天等機，是名小乘佛寶。
　　［二、小乘法寶］，謂阿含等經，為聲聞說四諦教，為緣覺說十二因緣教，令其依之而
修，超凡入聖，是名小乘法寶。（梵語阿含，華言無比法。四諦者，苦諦、集諦、滅諦、道
諦也。十二因緣者，一無明、二行、三識、四名色、五六入、六觸、七受、八愛、九取、十
有、十一生、十二老死也。）
　　［三、小乘僧寶］，謂依四諦十二因緣而修斷見、思惑，證真空理，而成聲聞四果、四
向，及緣覺之僧，是名小乘僧寶。（見、思惑者，意根對法塵而起分別，曰見惑；眼耳鼻舌
身貪愛色聲香味觸，曰思惑。四果者，一須阤洹，華言入流；二斯陀含，華言一來；三阿那
含，華言不來；四阿羅漢，華言無生。四向者，一須阤洹向、二斯陀含向、三阿那含向、四
阿羅漢向。向者，謂未入此果而將向入也。）

<xa>三聖──華嚴三聖</xa>
　　﹝出翻譯名義﹞
　　［一、毗盧遮那佛］，梵語毗盧遮那，華言徧一切處。謂煩惱體淨，眾德悉備，身土相
稱，徧一切處。能為色相所作依止，具無邊際真實功德，是一切法平等實性，即此自性，亦
名法身。佛，梵語具雲佛陀，華言覺，謂理性之體，本來覺了也。
　　［二、普賢菩薩］，普賢者，謂其居伏道之頂，體性週徧曰普；斷道之後，鄰於極聖，
曰賢。菩薩者，梵語具雲菩提薩埵，華言覺有情，謂覺悟一切有情眾生也。（伏道者，伏即
潛伏之義。謂普賢能伏初起微細無明，居等覺位，在眾菩薩之首，故云伏道之頂。斷道者，
<pb n="106"/>
謂斷初起微細無明惑也。鄰者，近也。極聖者，佛也。）
　　［三、文殊師利］，梵語文殊師利，華言妙德。謂明見佛性，具足法身般若，解脫三德
，不可思議，故名妙德也。

<xa>三種大師</xa>
　　﹝出本事經﹞
　　［一、如來］，謂諸如來出現世間，闡揚大法，化諸眾生，出離生死，令得無量義利安
樂，是為眾生之師範也。
　　［二、阿羅漢］，梵語阿羅漢，華言無學。謂阿羅漢諸漏已盡，梵行具足，出現世間，
開示四諦，令諸眾生脫離生死，皆得無量義利安樂，是為眾生之師範也。（四諦者，苦諦、
集諦、滅諦、道諦也。）
　　［三、有學弟子］，有學者，煩惱未盡，有法可學也。謂初果須阤洹、二果斯陀含、三
果阿那含，精修梵行，具足多聞，於諸經典善知法義；出現世間，開示四諦，令諸眾生出離
生死，皆得無量義利安樂，是為眾生之師範也。（梵語須陀洹，華言入流；梵語斯陀含，華
言一來；梵語阿那含，華言不來。）

<xa>三藏</xa>
　　﹝出翻譯名義﹞
　　三藏者，謂經律論，各各含藏一切文理，故皆名藏。
　　［一、修多羅藏］，梵語修多羅，華言契經。契，合也。謂上契諸佛之理，下契眾生之
機，故名契經也。
　　［二、毗柰耶藏］，梵語毗柰耶，華言律，又云善治。謂能治眾生之惡，如世法律則能
斷決重輕之罪，故名律也。
　　［三、阿毗達磨藏］，梵語阿毗達磨，亦名阿毗曇，華言論。論者，論議也。瑜伽論云
：問答抉擇諸法性相，故名論也。（梵語瑜伽，華言相應。）

<xa>三藏──大乘三藏</xa>
　　﹝出華嚴經隨疏演義鈔﹞
　　藏即含藏之義也。謂經律論三各含文理，故名三藏。
　　［一、大乘經藏］，經，法也，常也。謂華嚴等諸大乘經，唯談法界中道之理，詮示大
<pb n="107"/>
乘菩薩修行證果之法，是名大乘經藏。
　　［二、大乘律藏］，律，即法也。謂梵網等經，唯制大乘菩薩所持之戒，是名大乘律藏
。
　　［三、大乘論藏］，論即論議。謂起信等論，唯抉擇詮辯大乘菩薩修證之法，是名大乘
論藏。

<xa>三藏──小乘三藏</xa>
　　﹝出天台四教儀集註﹞
　　［一、小乘經藏］，謂阿含等經，唯談真空寂滅之理，詮示聲聞、緣覺修行證果之法，
是名小乘經藏。（梵語阿含，華言無比法。）
　　［二、小乘律藏］，謂四分等律，唯制小乘之人，即聲聞、緣覺所持之戒，是名小乘律
藏。（四分者，一比丘法、二比丘尼法、三受戒法、四滅諍法也。）
　　［三、小乘論藏］，謂俱舍等論，唯抉擇詮辯小乘聲聞、緣覺修證之法，是名小乘論藏
。（梵語俱舍，華言藏，謂有包含攝持之義也。）

<xa>三如來藏</xa>
　　﹝出圓覺經略疏﹞
　　如來者，即理性如來也，因中說果，故名如來。藏者，含藏之義。謂含藏一切善惡法也
。的指其體，即第八識，名如來藏也。（第八識者，藏識也。）
　　［一、隱覆藏］，謂諸眾生本有真如法身之理，在第八識中，為無明煩惱之所隱覆，而
不能見，故名隱覆藏。
　　［二、含攝藏］，謂第八識為染淨之所依止，以能含藏一切善惡種子，故名含攝藏。
　　［三、出生藏］，謂第八識為染淨之本，遇緣熏習，則能出生世間、出世間，有情無情
等法，故名出生藏。

<xa>三藏詮三學</xa>
　　﹝出四教義﹞
　　三藏，經律論也。三學，戒定慧也。三藏詮三學者，詮，具也，謂三藏具說三學之事理
也。
　　［一、經詮定學］，謂阿含等經所明，皆是安心之法，依此攝心即不散亂。又佛凡說經
<pb n="108"/>
，必先入定，故云經詮定學。（梵語阿含，華言無比法。）
　　［二、律詮戒學］，謂毗尼律藏，因事制戒，專用防止身口惡法。又戒是所詮之行，律
是能詮之教，故云律詮戒學。（梵語毗尼，華言善治，又言滅。）
　　［三、論詮慧學］，謂阿毗曇等論，抉擇辯論一切法義，皆以智慧分別，故云論詮慧學
。（梵語阿毗曇，華言無比法。）

<xa>三經通別</xa>
　　﹝出法華玄義﹞
　　如來一代所說諸經之內，無不具此教、行、理三。無不以別而契於通，以通而應於別；
通則通於諸經，別則別有所以。故教有通別，依教明行；行有通別，從行顯理；理有通別也
。
　　［一、教經通別］，教即聖人對機所說一切言教也。夫教本應機，機宜不同；部部別異
，故名教別；諸部雖異，通是佛說，故名教通。所謂從緣故教別，從說故教通也。（部部者
，經教部類也。）
　　［二、行經通別］，行即依教修行，亦進趣之義也。泥洹真法寶，眾生以種種門入，教
既為門不同，行則所入亦異，所入之門雖異，所契之理則同。所謂從能契故行別，從所契故
行通也。（梵語泥洹，亦云涅槃，華言滅度。）
　　［三、理經通別］，理即一切言教所詮之義理也，理則不二，名字非一，故智論云：般
若是一法，佛說種種名。如或言實相，或言法界等。名異故別，理一故通；所謂理從名故別
，名從理故通也。

<xa>三週──法華三週</xa>
　　﹝出法華經玄義﹞
　　法華三週者，謂佛說法華經，因聲聞之人根有利鈍，悟有前後，故有三週不同焉。周者
，周足之義也。
　　［一、法說周］，法說周者，佛為上根之人，作三乘一乘說；開三乘之權，顯一乘之實
。即方便品中所談是也。（三乘者，聲聞乘、緣覺乘、菩薩乘也。）
　　［二、譬喻周］，譬喻周者，佛為中根之人，於上法說周中不悟，更作三車一車說。初
許三車，是施權；後等賜大車，是顯實。即譬喻品中所談是也。（三車者，羊車、鹿車、牛
車也。）
<pb n="109"/>
　　［三、宿世因緣周］，宿世因緣周者，佛為下根之人，於上法、譬二周之中，不能解了
，遂說宿世，曾於大通智勝佛時，同下一乘之種，令其得悟。即化城喻品中所談是也。

<xa>三喻──蓮華三喻</xa>
　　﹝出法華玄義﹞
　　蓮華三喻者，良以妙法難解，假喻易彰。蓮華則華果同時，妙法則權實一體，故取蓮華
以喻權實之法也。
　　［一、為蓮故華］，為蓮故華有二喻：一喻為實施權，謂蓮以喻實，華以喻權。蓋譬如
來為一乘之實，而施三乘之權。故經云：雖示種種道，其實為佛乘。是也。二喻從本垂跡，
謂蓮以喻本，華以喻跡。蓋譬如來從久成佛之本，而施今日設化之跡。故經云：我實成佛以
來，久遠若斯，但教化眾生，作如是說，我少出家，得三菩提。是也。（三乘者，菩薩乘、
緣覺乘、聲聞乘也。梵語三菩提，華言正道。）
　　［二、花開蓮現］，花開蓮現，亦有二喻：一喻開權顯實，謂華開喻開權，蓮現喻顯實
。蓋譬如來開三乘之權，而顯一乘之實。故經云：開方便門，示真實相。是也。二喻開跡顯
本，謂花開喻開跡，蓮現喻顯本。蓋譬如來開今日近成之跡，而顯久遠成佛之本。故經云：
一切世間，皆謂我今始得道，我實成佛以來無量無邊那由他劫。是也。（梵語那由他，華言
萬億。）
　　［三、花落蓮成］，花落蓮成，亦有二喻：一喻廢權立實。謂華落喻廢權，蓮成喻立實
。蓋譬如來廢棄三乘之權，而建立一乘之實。故經云：正直捨方便，但說無上道。是也。二
喻廢跡立本，謂華落喻廢跡，蓮成喻立本。蓋譬如來廢今日近成之跡，而立久遠成佛之本。
故經云：諸佛如來，法皆如是，為度眾生，皆實不虛。是也。

<xa>三分科經</xa>
　　﹝出法華經文句﹞
　　三分者，分即分限。謂諸經中皆有序分、正宗分、流通分也。始自晉道安法師判節諸經
，皆具三分。爾後親光論自西天傳至此土，果有三分之說。是故諸經皆以三分而科節也。（
親光論者，謂親光菩薩所造之論也。）
　　［一、序分］，序即序述，亦次序也。有通序、別序。通序者，謂如是我聞。一時，佛
在某處，與某大眾俱。此是通序。以一切經初同有此序，故名通也。別序者，蓋佛說經，必
有由致。如楞嚴經由阿難遭摩登伽幻術之緣，佛因提獎阿難及摩登伽歸來佛所，故說是經，
<pb n="110"/>
是名別序。而言別者，以諸經所說，各有緣起不同，故名別也。雖分通別，總名序分。
　　［二、正宗分］，宗即主也，亦要也。蓋佛說經，必以正說為主；又正明一經要義故也
。如楞嚴經第一卷，從阿難見佛，頂禮悲泣，下征心辨見，分別真妄，會萬法歸如來藏，乃
至說咒立壇，遠離魔事，令阿難大眾除惑證道，至第十卷，重研五陰，知有涅槃，不戀三界
等。此是一經正說，故名正宗分。（五陰者，色陰、受陰、想陰、行陰、識陰也。三界者，
欲界、色界、無色界也。）
　　［三、流通分］，流則不滯，通則不壅。謂正說既陳，務傳後世，利益眾生，用使正法
之源流通而不壅也。如楞嚴經，自阿難，若復有人，徧滿十方所有虛空，盈滿七寶，持以奉
上微塵諸佛，至作禮而去。此乃較量持經福勝，勸讚讀誦，流傳無盡，故名流通分。（七寶
者，金、銀、琉璃、玻璃、硨磲、碼瑙、赤真珠也。）

<xa>三分科經──親光三分科經</xa>
　　﹝出佛地論﹞
　　謂親光菩薩造論，釋佛地經，科分三分也。
　　［一、教起因緣分］，謂如來說教，必有發起因緣。此佛地經，佛告妙生菩薩，有五種
法，攝大覺地，而說是經，即教起因緣分。（五種法者，一清淨法界智、二大圓鏡智、三平
等性智、四妙觀察智、五成所作智也。）
　　［二、聖教所說分］，謂因緣分後，正顯聖教所說法門。此佛地經，從妙生當知下，至
令入聖教，成熟解脫，即聖教所說分。
　　［三、依教奉行分］，謂聞聖教所說，時眾信受奉行。此佛地經，從薄伽梵說是經已，
至經盡，文即依教奉行分。

<xa>三善</xa>
　　﹝出法華文句﹞
　　法華經云：初中後善，蓋言圓頓教中，序、正、流通三分，理致圓備，故皆稱善。（三
分者，一序分，謂序述一經之由；二正宗分，謂正說一經之旨；三流通分，謂流傳此經，使
後世通行也。）
　　［一、初善］，初善者，序分居初，故名初善。如經序品，為序分是也。
　　［二、中善］，中善者，正說分居中，故名中善。如經方便品至分別功德品十九行偈，
為正說分是也。
<pb n="111"/>
　　［三、後善］，後善者，流通分居後，故名後善。如經分別功德品十九行偈後至經盡，
為流通分是也。

<xa>三軌弘經</xa>
　　﹝出法華經並法華文句﹞
　　三軌弘經者，弘傳經教，必須具此三軌。軌即軌範，亦軌則也。蓋言弘經者，當以慈悲
、忍辱、法空，三法為之范則。故法華文句云：利物以慈悲為首，涉有以忍辱為基，說法以
亡我為本；能行三法，庶可自利而利他也。
　　［一、慈悲室］，謂弘經之人，當須具大慈悲，覆護一切眾生。以大慈故，則能與眾生
之樂；以大悲故，則能拔眾生之苦。慈悲覆物，喻之如室。故經云：大慈悲為室也。
　　［二、忍辱衣］，謂弘經之人，當行忍辱之行，遮蔽一切眾生惡障及煩惱等丑，喻之如
衣。故經云：柔和，忍辱衣也。
　　［三、法空座］，謂弘經之人，當了一切法空，亦無我為能說。若安心於空，方能安他
。安他安己，喻之如座。故經云：諸法空為座也。

<xa>三涅槃</xa>
　　﹝出金光明經玄義﹞
　　梵語涅槃，華言滅度，又云不生不滅。
　　［一、性淨涅槃］，謂諸法實相之理，不可染，不可淨；不染即不生，不淨即不滅。不
生不滅，名性淨涅槃。（諸法實相者，十界因果之法，本來離虛妄相，相相皆實，故名實相
。不可染、不可淨者，謂實相之理，惑不能染，智不能淨。不染即不生者，既無惑染，豈有
法生；不淨即不滅者，既非智淨，豈有法滅。是故名為不生不滅。）
　　［二、圓淨涅槃］，智極故名圓，惑盡故名淨。據性而言，雖無染淨；約修而說，惑智
宛然。智若契理，惑畢竟不生，智畢竟不滅；不生不滅，名圓淨涅槃。（惑智宛然者，惑即
所斷之煩惱，智即能斷煩惱之智慧也。）
　　［三、方便淨涅槃］，方便猶善巧也。謂智能契理，即照群機，照必垂應，機感即生，
此生非生；機緣既盡，應身即滅，此滅非滅；不生不滅，名方便淨涅槃。（此生非生者，謂
機感即生，心常寂滅也；此滅非滅者，謂緣盡即滅，應用常興也。）

<xa>三般若</xa>
<pb n="112"/>
　　﹝出金光明經玄義﹞
　　梵語般若，華言智慧。此三般若體是圓常大覺也。即此一覺，有三種德，故名三般若。
　　［一、實相般若］，謂本覺之體，非寂非照，離虛妄相，名為實相，即一切種智也。（
非寂非照者，寂謂寂靜，照謂照明，寂照皆言非者，用遮二邊，以顯中道實相之德也。一切
種智者，謂知一切諸佛之道，知一切眾生之因種也。）
　　［二、觀照般若］，謂觀照之德，非照而照，了法無相，名為觀照，即一切智也。（非
照而照者，照謂照明，謂理本非照，因觀而照，以顯觀照之德也。一切智者，謂能知一切內
法內名，一切外法外名也。）
　　［三、方便般若］，方便，猶善巧也。謂方便之德，非寂而寂，善巧分別諸法，名為方
便，即道種智也。（非寂而寂者，寂謂寂靜，以寂靜故，了一切法皆從因緣而生，性本空寂
，以顯方便之德也。道種智者，謂能用諸佛一切道法，發起一切眾生善種故也。）

<xa>三大乘</xa>
　　﹝出金光明經玄義﹞
　　［一、理乘］，謂理性虛通，自然荷運諸法，故名理乘。（荷，負也；運，動也。無法
不具，故名荷；能至極果，故名運。）
　　［二、隨乘］，謂智隨理境，如蓋隨函，隨理荷運，故名隨乘。
　　［三、得乘］，得者，得果得機也。謂得果，故自解脫；得機，故令他解脫；故名得乘
。（得果者，得妙覺極果；得機者，得所化之機眾也。）

<xa>三菩提</xa>
　　﹝出金光明經玄義﹞
　　梵語菩提，華言道。
　　［一、真性菩提］，真名不偽，性名不改。不偽不改，名為真性。以此真性為道，故名
真性菩提。
　　［二、實智菩提］，謂能照真性之智，稱理不虛，名為實智。以此實智為道，故名實智
菩提。
　　［三、方便菩提］，謂善巧隨機，化用自在，名為方便。以此方便為道，故名方便菩提
。

<pb n="113"/>
<xa>三菩提</xa>
　　﹝出出生菩提經﹞
　　梵語菩提，華言道。經云：婆羅門白佛言：若已發菩提心，有退失否？佛言：發菩提心
已，則無退失。當知有三種菩提。（梵語婆羅門，華言淨行。）
　　［一、聲聞菩提］，謂聲聞之人發菩提心也。經云：若人在於聲聞行中，雖已自發菩提
之心，而不勸化眾生髮菩提心，亦不習學大乘經義。以是行故，獨得解脫，是名聲聞菩提。
　　［二、緣覺菩提］，謂緣覺之人發菩提心也。經云：若人在於緣覺行中，雖已自發菩提
之心，而不勸化眾生髮菩提心，亦不習學大乘經義。以是行故，獨得解脫，是名緣覺菩提。
　　［三、諸佛菩提］，謂諸佛於因中發菩提心也。經云：若人自發菩提心已，復能勸諸眾
生髮菩提心，習學大乘法義，自既解脫，亦令眾生解脫，是名諸佛菩提。

<xa>三轉法輪</xa>
　　﹝出法華文句﹞
　　三轉法輪者，以苦集滅道四諦之法，三番而說，名為三轉。世間車輪，則有摧碾之用；
佛之說法，則能摧碾眾生一切惑業，故名轉法輪也。
　　［一、示轉］，示即指示，如雲此是苦，此是集，此是滅，此是道，是名示轉。（苦者
，生死逼迫之苦也；集者，積集煩惱惑業也；道者，戒定慧之道也；滅者，涅槃寂滅之樂也
。）
　　［二、勸轉］，勸，即勸勉也。如雲此是苦，汝應知；此是集，汝應斷；此是滅，汝應
證；此是道，汝應修；是名勸轉。
　　［三、證轉］，證，驗也。謂引己所證，以驗之也。如雲此是苦，我已知，不復更知；
此是集，我已斷，不復更斷；此是滅，我已證，不復更證；此是道，我已修，不復更修，是
名證轉。

<xa>三法印</xa>
　　﹝出法華玄義﹞
　　釋論云：諸小乘經，若有無常、無我、涅槃三印，印定其說，即是佛說；若無此三法印
印之，即是魔說。如世公文，得印可信，故名三法印。（梵語涅槃，華言滅度。）
　　［一、無常印］，謂世間生死及一切法，皆是無常。眾生不了，於無常法中執為常想，
是故佛說無常，破其執常之倒，是名無常印。
<pb n="114"/>
　　［二、無我印］，謂世間生死及一切法，皆是因緣和合而有，虛假不實，本無有我。眾
生不了，於一切法強立主宰，執之為我；是故佛說無我，破其著我之倒，是名無我印。
　　［三、涅槃印］，梵語涅槃，華言滅度。謂一切眾生不知生死是苦，而更起惑造業，流
轉三界。是故佛說涅槃之法，令其出離生死之苦，而得寂滅之樂，是名涅槃印。（三界者，
欲界、色界、無色界也。）

<xa>三陀羅尼</xa>
　　﹝出大智度論﹞
　　梵語陀羅尼，華言能持。謂於一切善法能持，令不散不失也。又翻總持，謂持善不失，
持惡不生也。
　　［一、聞持陀羅尼］，謂得此陀羅尼者，於一切語言諸法，耳之所聞，皆不忘失，是名
聞持陀羅尼。
　　［二、分別陀羅尼］，謂得此陀羅尼者，於一切眾生，一切諸法，分別不錯，是名分別
陀羅尼。
　　［三、入音聲陀羅尼］，謂得此陀羅尼者，聞一切眾生惡言罵詈，心不憎恨，聞一切眾
生善言讚歎，心不搖動，是名入音聲陀羅尼。

<xa>三無礙</xa>
　　﹝出大寶積經﹞
　　［一、總持無礙］，謂菩薩獲大總持，於種種善法，持令不失；種種惡法，持令不生。
故一切言語諸法分別悉知，皆不忘失，無所罣礙，是為總持無礙。
　　［二、辯才無礙］，謂菩薩獲大辯才，於大小乘種種諸法，隨眾生機，縱辯宣揚，悉使
通達，皆無疑礙，是為辯才無礙。
　　［三、道法無礙］，謂菩薩獲大智慧，於大小乘一切道法及世間種種語言文字，悉能通
達，照了無礙，是為道法無礙。

<xa>三德</xa>
　　﹝出華嚴經疏﹞
　　［一、恩德］，謂如來乘大願力，救護眾生，猶如赤子，是為恩德。
　　［二、斷德］，斷德亦名解脫。謂如來斷除一切煩惱惑業，淨盡無餘，是為斷德。
<pb n="115"/>
　　［三、智德］，智即智慧。謂如來以平等智慧，照了一切諸法，圓融無礙，是為智德。

<xa>三德</xa>
　　﹝出金光明經玄義﹞
　　法身、般若、解脫是為三，常樂我淨是為德。（常即不遷不變，樂即安隱寂滅，我即自
在無礙，淨即離垢無染。佛以此四者為德也。）
　　［一、法身德］，法即軌法，謂諸佛由軌法而得成佛，故名法身。此之法身，在諸佛不
增，在眾生不減。眾生迷之而成顛倒，諸佛悟之而得自在。迷悟雖殊，體性恆一，具足常樂
我淨，是名法身德。
　　［二、般若德］，梵語般若，華言智慧。謂佛究竟始覺之智，而能覺了諸法不生不滅，
清淨無相，平等無二，不增不減，具足常樂我淨，是名般若德。
　　［三、解脫德］，不系名解，自在名脫。謂佛永離一切業累之縛，得大自在，具足常樂
我淨，是名解脫德。

<xa>三德──翻三染成三德</xa>
　　﹝出華嚴經隨疏演義鈔﹞
　　翻即翻轉之義。三染者，謂苦、惑、業也；以其皆能染污本性，不得清淨故也。三德者
，謂法身、般若、解脫，皆具常樂我淨之德，名為三德。（梵語般若，華言智慧。常樂我淨
者，不遷不變常也，離生死苦樂也，自在謂之我也，惑盡謂之淨也。）
　　［一、翻苦身成法身德］，謂於生滅無常之身，若能觀察五蘊本空，不生不滅，即成法
身，故名翻苦身成法身德。（五蘊者，色蘊、受蘊、想蘊、行蘊、識蘊也。）
　　［二、翻煩惱成般若德］，梵語般若，華言智慧。謂於意根所起諸惑，若能觀察惑體本
空，自性不實，於一切法無不了達，即成智慧，故名翻煩惱成般若德。
　　［三、翻結業成解脫德］，解脫即自在之義。謂於身口所作諸業，若能觀察其性本空，
則無繫縛之相，於一切法無不自在，即成解脫，故名翻結業成解脫德。

<xa>三解脫門</xa>
　　﹝出法界次第﹞
　　解脫，即自在之義也。門，即能通之義。謂由此三解脫門，則能通至涅槃，故名三解脫
門。（梵語涅槃，華言滅度。）
<pb n="116"/>
　　［一、空解脫門］，謂觀一切法，皆從因緣和合而生，自性本空，無我、我所，若能如
是通達，則於諸法而得自在，故名空解脫門。（我者，眾生於五陰身中，強立主宰，名之為
我。我所者，眾生妄執五陰之身及男女、資生等物，皆名我所。五陰者，色陰、受陰、想陰
、行陰、識陰也。）
　　［二、無相解脫門］，謂既知一切法空，故觀男女、一異等相，實不可得；若能如是通
達諸法無相，即得自在，故名無相解脫門。
　　［三、無作解脫門］，無作，又云無願。謂若知一切法無相，則於三界無所願求；若無
願求，則不造作生死之業；若無生死之業，即無果報之苦而得自在，故名無作解脫門。（三
界者，欲界、色界、無色界也。）

<xa>三無為</xa>
　　﹝出俱舍論﹞
　　無為者，謂真空寂滅之理，本無造作，故名無為。
　　［一、虛空無為］，虛空即無礙之義。謂真空之理，不為惑染之所障礙，故名虛空無為
。
　　［二、擇滅無為］，擇即揀擇，滅即寂滅。謂聲聞之人，用智揀擇，遠離見、思繫縛，
即證寂滅真空之理，是名擇滅無為。
　　［三、非擇滅無為］，謂聲聞之人，證果之後，諸惑不復續起，自然契悟寂滅真空之理
，不假揀擇，故名非擇滅無為。

<xa>三名──律有三名</xa>
　　﹝出大藏一覽並華嚴經疏﹞
　　［一、毗尼］，梵語毗尼，華言善治。謂能治貪瞋癡等惡也。又言調伏，謂能調練三業
，制伏過非也。（三業者，身業、口業、意業也。）
　　［二、尸羅］，梵語尸羅，華言止得。謂能止惡、得善也。又名戒，戒以防止為義，以
能防止身口意諸不善業故也。
　　［三、波羅提木叉］，梵語波羅提木叉，華言解脫。謂能遠離惑業繫縛，而得自在也。

<xa>三論</xa>
　　﹝各出本論﹞
<pb n="117"/>
　　［一、百論］，僧肇法師云：佛入滅後八百餘年，外道紛然，異端競起，邪辯逼真，殆
亂正道。有提婆菩薩乃作斯論，所以防正閑邪，大明於宗極者矣。論有百偈，故名百論。（
梵語提婆，華言天，龍樹弟子也。）
　　［二、中論］，中論即觀論也。僧睿法師云：論有五百偈，龍樹菩薩之所造也。以中為
名者，照其實也；以論為稱者，盡其言也。實非名不悟，故寄中以宣之；言非釋不盡，故假
論以明之也。蓋因修行之人，內心滯惑，或生於倒見，或執於偏悟，故作此論，折之以中道
之理，令二邊之相，即真俗之不二，故名中論。（二邊者，即空、有二邊也。真、俗者，即
真諦、俗諦也。）
　　［三、十二門論］，十二門論，亦龍樹菩薩所造也。而言十二者，總眾枝之大數也。門
者，開通無滯之稱也。論者，欲以窮其源，盡其理也。故始自觀因緣門，終至觀門，總有十
二。其中所明，則有無兼暢，事無不盡，理無不備，故名十二門論。（十二門：因緣門、有
無果門、緣門、相門、有無相門、異門、有無門、性門、因果門、作門、三時門、生門也。
）

<xa>三學</xa>
　　﹝出翻譯名義﹞
　　如來立教，其法有三：一曰戒律，二曰禪定，三曰智慧。然非戒無以生定，非定無以生
慧，三法相資，一不可缺。而皆稱為學者，學猶飾也，器不飾則無以成美觀，人不學則無以
成聖德，故依此而修者，必證聖果也。
　　［一、戒學］，戒者，禁戒也。謂能防止身口意所作之惡業，故名戒學。
　　［二、定學］，定者，禪定也。謂能攝散澄神，見性悟道，故名定學。
　　［三、慧學］，慧者，智慧也。謂能斷除煩惱，顯發本性，故名慧學。

<xa>三歸依</xa>
　　﹝出法界次第﹞
　　謂如來初成正覺，因為提謂長者開受三歸之戒，翻邪歸正，以為入道根本。是故三乘行
者，修因證果，皆以此為道也。華嚴經疏云：三寶吉祥，最勝良緣，有歸依者，能辦大事，
生諸善根，離生死苦，得涅槃樂，是名三歸依。（三乘者，菩薩乘、緣覺乘、聲聞乘也。）
　　［一、歸依佛］，梵語佛陀，華言覺。自覺、覺他，故名佛也。歸者，反還之義。謂反
邪師，還事正師也。依者，憑也。憑佛大覺，得出三途及三界生死。故經云：歸依於佛，終
<pb n="118"/>
不更歸依其餘外道、天神也。（三途者，刀途、血途、火途也。三界者，欲界、色界、無色
界也。）
　　［二、歸依法］，法即軌則之義。謂佛所說，若教若理，可為眾生修行軌則，故言法也
。歸者，反邪法，還修正法也。依者，憑佛所說教法，得出三塗及三界生死。故經云：歸依
於法者，永離於殺害也。
　　［三、歸依僧］，梵語僧伽，華言和合眾，謂出家三乘之人，其心與佛所說事理之法和
合，故名僧也。歸者，反外道邪行之侶，歸心出家三乘正行之伴也；依者，憑信出家正行之
伴，得出三塗及三界生死。故經云：歸依於僧者，永不復更歸依其餘外道也。

<xa>三三昧</xa>
　　﹝出法界次第﹞
　　梵語三昧，華言正定，亦云正心行處。謂眾生之心，從無始已來，常不正直，得是三昧
，心行正直，故名三昧。
　　［一、有覺有觀三昧］，謂初心在禪曰覺，細心分別禪味曰觀。以空、無相、無作相應
心入於初禪，則一切覺、觀皆悉正直，故名有覺有觀三昧。（空、無相、無作，即三解脫門
也。）
　　［二、無覺有觀三昧］，謂以空、無相、無作相應心將入二禪之時，覺知之心已亡，分
別禪味之念猶在。一切定觀皆悉正直，故名無覺有觀三昧。
　　［三、無覺無觀三昧］，謂以空、無相、無作相應心入於三禪乃至滅受想定時，覺知之
心、分別禪味之念俱亡，故名無覺無觀三昧。

<xa>三三昧</xa>
　　﹝出成實論﹞
　　［一、分修三昧］，謂定、慧二分，隨修一分也。或修定不修慧，或修慧不修定，是名
分修三昧。（梵語三昧，華言調直定，亦名正定、正受。）
　　［二、共修三昧］，謂修定亦兼修慧，修慧亦兼修定，是名共修三昧。
　　［三、聖正三昧］，自初果須陀洹已去，聖位所修，名為聖正。謂以定修心，因慧能破
煩惱；以慧修心，因定能破煩惱。定慧一時具足，故名聖正三昧。（梵語須陀洹，華言預流
。）

<pb n="119"/>
<xa>三止</xa>
　　﹝出止觀﹞
　　［一、體真止］，謂體達無明顛倒之妄，即是實相之真，是名體真止。
　　［二、方便隨緣止］，方便，猶善巧也。謂隨緣歷境，安心不動，是名方便隨緣止。
　　［三、離二邊分別止］，謂不分別生死、涅槃、有無等二邊之相，是名離二邊分別止。
（梵語涅槃，華言滅度。）

<xa>三事──為三事故修奢摩他</xa>
　　﹝出涅槃經﹞
　　梵語奢摩他，華言止，即禪定也。
　　［一、不放逸］，謂修禪定而能止諸散亂，調伏諸根惡不善法，故心不放逸也。
　　［二、莊嚴大智］，謂修禪定，既得離諸散亂，則本性寂靜之慧，自然照朗，內外洞徹
，於諸佛法，無不通達；此之智慧，非定不發，是為莊嚴大智也。
　　［三、得自在］，謂修禪定，能滅一切煩惱散亂，即得身心寂靜，安隱快樂，而無罣礙
，是為得自在也。

<xa>三種發相──覺觀三種發相</xa>
　　﹝出釋禪波羅蜜次第法門﹞
　　初心在緣曰覺，細心分別曰觀。
　　［一、明利心中覺觀發相］，謂修禪之人，宿無善根，現修定時，善法不起。但覺觀攀
緣唸唸不住，三毒之中，或緣貪，或緣嗔，或緣癡，如是經年纍月，而不得定。此為明利心
中覺觀發相。
　　［二、半明半昏覺觀發相］，謂修禪之人，於攝念時，雖了覺觀煩惱唸唸不住，但隨所
緣，或明或昏；明則覺觀攀緣起諸思想，昏則無記瞪瞢，無所覺知，是為半明半昏覺觀發相
。
　　［三、一向沉昏覺觀發相］，謂修禪之人，於修禪定時，心雖一向昏闇猶如睡眠，然於
昏昏之中，切切攀緣覺觀不住，是名沉昏覺觀發相。

<xa>三種發相──貪慾三種發相</xa>
　　﹝出釋禪波羅蜜次第法門﹞
<pb n="120"/>
　　［一、外貪慾相］，謂行人當修定時，於男於女，取其容貌，貪慾心生，唸唸不住，障
諸禪定，是名外貪慾相。
　　［二、內外貪慾相］，謂行人當修定時，欲心忽生，或緣他身相，或自緣己身，唸唸染
著，而起貪愛，障諸禪定，是名內外貪慾相。
　　［三、徧一切處貪慾相］，謂行人貪著如前內外之境，復於一切五塵境界資生物等，皆
起貪愛之心，障諸禪定，是名徧一切處貪慾相。（五塵者，色塵、聲塵、香塵、味塵、觸塵
也。）

<xa>三種發相──瞋恚三種發相</xa>
　　﹝出釋禪波羅蜜次第法門﹞
　　［一、非理嗔相］，謂行人修禪定時，嗔覺欻然而起，無問是理非理，他犯不犯；無故
而發瞋恚，障諸禪定，是為非理嗔相。
　　［二、順理嗔相］，謂行人修禪定時，外人實來惱我，以此為緣，生於嗔覺，相續不息
；亦如持戒之人，見非法者，而生瞋恚。嗔雖順理，亦障禪定，是為順理嗔相。
　　［三、諍論嗔相］，謂行人修禪定時，著己所解之法為是，謂他所行所說悉以為非。外
人所說不順己情，即惱覺心生，而起嗔恨，障諸禪定，是為諍論嗔相。

<xa>三種發相──愚癡三種發相</xa>
　　﹝出釋禪波羅蜜次第法門﹞
　　［一、計斷常癡相］，謂行人於修定時，忽然發邪思惟，分別我及諸法，為過去滅而有
現在我耶？為過去不滅而有現在我耶？因是思惟，見心即發，推尋三世。若謂是滅，即墮斷
見；若謂不滅，即墮常見。如是癡覺，唸唸不住，以此智辯，諍競戲論，作諸惡行，障於正
定出世之法，是為計斷常癡相也。
　　［二、計有無癡相］，謂行人於修定時，忽爾思惟分別，謂我及陰等諸法，為定有耶？
為定無耶？如是推尋，見心即發，隨見生執；障於正定，是為計有無癡相也。（陰者，五陰
也。）
　　［三、計世性癡相］，謂行人於修定時，忽作是念，因有五陰，便有四大，與夫假名眾
生及諸世界。如是思惟，唸唸不住，即發智辯，能問能說，是非諍競，離真實道，但執計世
間之性，而不能發諸禪定，是名計世性癡相也。（五陰者，色陰、受陰、想陰、行陰、識陰
也。四大者，地大、水大、火大、風大也。）
<pb n="121"/>

<xa>三種病相</xa>
　　﹝出釋禪波羅蜜次第法門﹞
　　修禪定者，須善識病源，設或不知，則難於治療，疾苦相仍，行道有妨。能明四大五臟
五根病發之相，善加調治，則身心安隱，不廢修業矣。
　　［一、四大增動病相］，四大，地水火風也。一大不調，諸患並起。地大增故，腫結沉
重，身體枯瘠等諸患生；水大增故，痰癊脹滿，飲食不消等諸患生；火大增故，煎寒壯熱，
支節皆疼等諸患生；風大增故，虛懸戰掉，嘔吐氣急等諸患生，是為四大增動病相。
　　［二、五臟生患之相］，五臟，心肺肝脾腎也，若患從心生者，身必寒熱，口中常燥，
心主口故。患從肺生者，身體脹滿，四支煩疼，兼之鼻塞，肺主鼻故。患從肝生者，愁憂瞋
恚，頭痛眼疼，肝主眼故。患從脾生者，通身游風，[病-丙+習][病-丙+習]癢悶，
飲食失味，脾主舌故。患從腎生者，咽喉噎塞，腹脹耳滿，腎主耳故，是為五臟生患之相。
（[病-丙+習]私習切。）
　　［三、五根中患相］，五根，眼耳鼻舌身也。身患者，四體卒痛，百節酸疼。舌患者，
或瘡或硬，飲食失味。鼻患者，鼻常齆塞，及流濃涕。耳患者，或痛或聾，或嘈嘈然作聲。
眼患者，或赤或疼，昏花翳闇，是為五根中患相。（齆，烏貢切。）

<xa>三障──修定三障</xa>
　　﹝出釋禪波羅蜜次第法門﹞
　　［一、沉昏闇蔽障］，謂行人修定之時，沉昏瞪瞢，無所別知，由是障諸禪定，不得開
發，名為沉昏闇蔽障。
　　［二、惡念思惟障］，謂行人修定之時，雖不沉昏，而惡念忽起，欲毀禁戒，作諸不善
等事，因是障諸禪定，不得開發，是為惡念思惟障。
　　［三、境界逼迫障］，謂行人修定之時，雖無如上沉昏、惡念等事，而身或卒痛，魔惱
競起；或自見身陷入於地，火來燒身；高崖墜落，猛虎奔逐；乃至羅剎諸惡相現，逼惱行人
，令生驚怖，障諸禪定，是名境界逼迫障。

<xa>三慧</xa>
　　﹝出成實論﹞
　　［一、聞慧］，聞慧者，由於聽聞而生智慧也。謂從經論中聞，或從善知識處聞，以因
<pb n="122"/>
聞故，能生無漏聖慧也。
　　［二、思慧］，思慧者，由于思惟而生智慧也。謂若能思惟經論中及善知識處所聞法義
，皆能生於無漏聖慧也。
　　［三、修慧］，修慧者，由於修習而生智慧也。謂既已聞法，思惟義趣，即當隨順修習
，因此修習，能生無漏聖慧也。

<xa>三智</xa>
　　﹝出觀音玄義﹞
　　［一、一切智］，謂於一切內法、內名，能知能解；一切外法、外名，亦能知能解，是
名一切智，即聲聞、緣覺之智也。（內法、內名者，謂理內所詮法相，及能詮名字，蓋佛教
依理而說，故名理內也。外法、外名者，即理外所詮法相，及能詮名字，蓋外道等違理橫計
，故名理外也。）
　　［二、道種智］，謂能用諸佛一切道法，發起眾生一切善種，是名道種智，即菩薩之智
也。
　　［三、一切種智］，謂能以一種智，知一切道，知一切種，是名一切種智，即佛之智也
。（一切道者，一切諸佛之道法也；一切種者，一切眾生之因種也。）

<xa>三智</xa>
　　﹝出楞伽經﹞
　　［一、世間智］，謂凡夫外道之智也。凡夫、外道等於一切法，種種分別，執著有無，
而不能出離世間，是名世間智。
　　［二、出世間智］，謂聲聞、緣覺之智也。聲聞、緣覺以一切智，修四諦行，而能出離
世間，是名出世間智。（一切智者，謂一切諸法皆能了達也。四諦者，苦諦、集諦、滅諦、
道諦也。）
　　［三、出世間上上智］，謂佛、菩薩之智也。由佛、菩薩觀察一切諸法寂靜之相，不生
不滅，得如來地，超出聲聞、緣覺之智，是名出世間上上智。

<xa>三覺</xa>
　　﹝出圓覺經疏並起信論﹞
　　［一、本覺］，謂一切眾生，自性清淨，心體本來覺了，離諸妄念，故名本覺。
<pb n="123"/>
　　［二、始覺］，謂本覺之體，忽起妄念，而成不覺，今始覺了一切諸法即是真如，平等
不二，故名始覺。
　　［三、究竟覺］，究竟即決定終窮之義也。謂能覺了染心之源，究竟終窮，同於本覺，
故名究竟覺。

<xa>三性</xa>
　　﹝出楞嚴經﹞
　　［一、善性］，謂第六識所起一切善法之性也。善有世間、出世間不同。世間善者，即
五常、十戒等是也；出世間善者，即四弘、六度等是也。此眾善法，皆由意根所緣，生成法
則，故名善性。（五常者，仁義禮智信也。十戒，即十善，謂不殺、不盜、不邪婬、不妄語
、不兩舌、不惡口、不綺語、不貪慾、不瞋恚、不邪見也。四弘者，即四弘誓願也。謂眾生
無邊誓願度，煩惱無盡誓願斷，法門無量誓願學，佛道無上誓願成。六度者，一佈施、二持
戒、三忍辱、四精進、五禪定、六智慧也。）
　　［二、惡性］，謂第六識所起一切惡法之性也。五逆、十惡等法，皆由意根所緣，生成
法則，故名惡性。（五逆者，弒父、弒母、弒阿羅漢、破和合僧、出佛身血也。十惡者，殺
生、偷盜、邪婬、妄語、兩舌、惡口、綺語、貪慾、瞋恚、邪見也。）
　　［三、無記性］，謂第六識所具一切不善不惡之性也。亦不屬善，亦不屬惡，初無記憶
，皆由意根所緣，生成法則，故名無記性。

<xa>三佛性</xa>
　　﹝出華嚴孔目﹞
　　謂真性平等，猶如虛空。於諸凡聖，無所限礙，故名佛性。
　　［一、自性住佛性］，謂真如之理，自性常住，無有變改，即是一切眾生本有佛性，是
名自性住佛性。
　　［二、引出佛性］，謂一切眾生，佛性雖具，必假修習智慧禪定之力，方能引發本有之
性，是名引出佛性。
　　［三、至得果佛性］，謂修因滿足，則本有佛性，於證得果位之時，了了顯發，是名至
得果佛性。

<xa>三因佛性</xa>
<pb n="124"/>
　　﹝出金光明經玄義﹞
　　梵語佛陀，華言覺。覺即三智圓明，徧一切處，無不照了，名大圓覺；性，即不改之義
。以大覺性不增不減，非變非遷，一切眾生，無不具此三因佛性，此因若顯，即成三德妙果
也。（三智者，一切智、道種智、一切種智也。三德者，法身德、般若德、解脫德也。）
　　［一、正因佛性］，正謂中正，謂中必雙照三諦具足，名正因佛性。（中正者，離於邊
邪也。雙照者，照空照假也。空謂蕩一切相，即是真諦；假謂立一切法，即是俗諦。非空非
假，即是中諦。故云三諦具足。）
　　［二、了因佛性］，了謂照了。謂由前正因發此照了之智，智與理相應，故名了因佛性
。
　　［三、緣因佛性］，緣即緣助，謂一切功德善根資助了因，開發正因之性，故名緣因佛
性。

<xa>三自性</xa>
　　﹝出顯揚聖教論﹞
　　［一、徧計自性］，謂眾生迷惑，不了諸法本空，妄於我身及一切法，週徧計度，一一
執為實有，故名徧計自性。
　　［二、依他自性］，謂所有諸法，皆依眾緣相應而起，都無自性，唯是虛妄，故名依他
自性。
　　［三、圓成自性］，謂真如自性，不遷不變，圓滿成就，故名圓成自性。

<xa>三無性</xa>
　　﹝出成唯識論﹞
　　［一、相無性］，謂一切眾生，於世間之相，處處計著，執為實有。佛為除此妄執，說
一切法皆無自性，故名相無性。
　　［二、生無性］，謂一切諸法，皆托因緣和合而生，本無自性，故名生無性。
　　［三、勝義無性］，謂前相無性、生無性，因破眾生妄執之情，假說無性；非性全無，
是故佛說勝義無性者，謂真如勝義之性，遠離徧計妄執之性，故名勝義無性。

<xa>三心</xa>
　　﹝出宗鏡錄﹞
<pb n="125"/>
　　［一、根本心］，謂第八識心王能含藏善惡種子，出生染淨諸法，故名根本心。（第八
識，即藏識也。）
　　［二、依本心］，謂第七識依根本而生，能與第八識傳送染淨等事，故名依本心。（第
七識，即末那識也。）
　　［三、起事心］，謂眼耳鼻舌身意之六識，對六塵之境，能起分別染淨等事，故名起事
心。（六塵者，色塵、聲塵、香塵、味塵、觸塵、法塵也。）

<xa>三身──轉三心得三身</xa>
　　﹝出宗鏡錄﹞
　　［一、轉根本心得法身］，根本心者，即第八識，謂善惡諸法，依此出生，故名根本心
。此識轉時，一切煩惱斷滅已盡，即得法身。
　　［二、轉依本心得報身］，依本心者，即第七識。謂依於根本而生，故名依本心。此識
轉時，一切智慧無不具足，即得報身。
　　［三、轉起事心得化身］，起事心者，即第六識。謂對六塵之境，能起分別等事，故名
起事心。此識轉時，則能憐愍一切眾生，隨類設化，即得化身。（六塵者，色塵、聲塵、香
塵、味塵、觸塵、法塵也。）

<xa>三種緣慈</xa>
　　﹝出佛地論﹞
　　緣即緣系，慈即愛念。蓋言菩薩常以大慈之心，緣念一切眾生，令其皆得安隱快樂，故
名緣慈也。
　　［一、有情緣慈］，有情緣慈，亦名眾生緣慈。謂菩薩以平等智，觀一切眾生，猶如赤
子，運大慈心而弘濟之，令其皆得安樂，是名有情緣慈。
　　［二、法緣慈］，謂菩薩以平等智，觀一切法皆從因緣和合而生，了無自性。雖無自性
，而能運大慈心以弘濟之，令其皆得安樂，是名法緣慈。
　　［三、無緣慈］，謂菩薩以平等智，無心攀緣一切眾生，而於一切眾生自然獲益，故輔
行云：運此慈悲，遍覆法界，故能任運拔苦，自然與樂，是名無緣慈。

<xa>三種意生身</xa>
　　﹝出楞伽經﹞
<pb n="126"/>
　　謂通教登地菩薩得如幻三昧，能見無量自在神通，普入一切佛剎，隨意無礙，意欲至彼
身亦隨至，故名意生身。
　　［一、三昧樂正受意生身］，梵語三昧，華言調直定，又云正受。蓋三昧以定性為樂，
異乎苦樂等受，故名正受。而言三昧樂正受者，華梵雙舉耳。通教第三、第四、第五地菩薩
修三昧時，得真空寂滅之樂，普入一切佛剎，隨意無礙，故名三昧樂正受意生身。
　　［二、覺法自性性意生身］，謂通教第八地菩薩，覺了一切諸法自性之性，如幻如化，
悉無所有；以無量神力，普入一切佛剎，迅疾如意，自在無礙，是名覺法自性性意生身。
　　［三、種類俱生無行作意生身］，謂通教第九、第十地菩薩，覺知一切法皆是佛法，得
一身，無量身一時普現，如鏡中像，隨諸種類而得俱生，雖現眾像，而無作為，是名種類俱
生無行作意生身。

<xa>三種如意通──如意通有三種</xa>
　　﹝出大智度論﹞
　　謂菩薩智慧具足，神變莫測，凡所作為，舉念即成，無有障礙，故名如意通。
　　［一、能到如意］，謂具此通者，雖長江大海，重關復嶺，千萬里之遠，俱無間隔，意
欲到處，身即隨到，故名能到如意。
　　［二、轉變如意］，謂具此通者，能令世間所有諸物，大者作小，小者作大；一變為多
，多變為一，故名轉變如意。
　　［三、聖如意］，謂具此通者，化現無方，應變不測，雖無生滅，而有機則生，無機則
滅；雖無去來，而有感則現，無感則寂。如意自在，不可思議，故名聖如意。

<xa>三通力</xa>
　　﹝出華嚴經疏﹞
　　［一、報得通力］，謂三界諸天，皆有五種神通，乃至鬼神亦有小通。雖則勝劣不同，
俱能變現無礙，此之神通，乃由果報自然感得，是名報得通力。（三界者，欲界、色界、無
色界也。五通者，天眼通、天耳通、他心通、宿命通、如意通也。）
　　［二、修得通力］，謂聲聞、緣覺、菩薩等，由修戒定慧，功行成就之時，發得六種神
通，變現自在，隱顯莫測。此之神通，由修而得，是名修得通力。（六通者，於前五通加漏
盡一通也。）
　　［三、變化通力］，謂佛、菩薩以神通力，則能種種變現，乃至現諸身相，或勝或劣；
<pb n="127"/>
現諸國土，或淨或穢等，是名變化通力。

<xa>三明</xa>
　　﹝出雜阿捨經﹞
　　［一、宿命明］，謂但知過去宿世受生之事，名宿命通。復知宿世，從一生至百千萬生
，如是姓，如是名，如是受苦受樂等事，皆悉能知，是名宿命明。
　　［二、天眼明］，謂但見死此生彼，名天眼通。復見我及眾生死時生時，及身口意所作
善惡之行，或生善道、惡道，皆悉能見，是名天眼明。
　　［三、漏盡明］，謂眾生因三界見、思之惑，墮落生死，故名為漏；惟羅漢斷三界見、
思惑盡，而得神通，名漏盡通。復知漏盡已後，更不受於生死，是名漏盡明。（三界者，欲
界、色界、無色界也。）

<xa>三識</xa>
　　﹝出楞伽經﹞
　　識，即心識也。以心有真有妄，故有三識之不同焉。
　　［一、真識］，真識者，謂自性清淨心也。蓋第八阿賴耶識，通真通妄，妄即是染，真
即是淨。今言淨分，故名真識也。（梵語阿賴耶，華言藏識，謂能含藏一切善惡種子故也。
）
　　［二、現識］，現謂變現，即能生諸法之本也。此言第八識含藏一切善惡種子，變現根
身世界，故名現識也。（根身者，眼等諸根也。）
　　［三、分別識］，分別識者，謂於六塵等種種諸境而起分別也。此言由第七末那識，傳
送第六意識，能起分別，故名分別識也。（六塵者，色塵、聲塵、香塵、味塵、觸塵、法塵
也。梵語末那，華言意，謂能分別思量也。）

<xa>三識</xa>
　　﹝出翻譯名義﹞
　　［一、末那識］，梵語末那，華言染污意。染污者，謂我癡、我見、我慢、我愛四惑常
俱。意者，謂常思慮第八識，度量為我，即第七識也。
　　［二、阿賴耶識］，梵語阿賴耶，華言藏識。謂此識能含藏善惡諸法種子，即第八識也
。
<pb n="128"/>
　　［三、庵摩羅識］，梵語庵摩羅，華言清淨。識，翻譯名義云：第八阿賴耶，若至我見
永不起位，即捨賴耶之名，別受清淨之稱，即第九識也。（我見永不起者，謂諸惑淨盡也。
）

<xa>三識緣境廣狹</xa>
　　﹝出宗鏡錄並瑜伽師地論﹞
　　［一、第八識緣境最廣］，謂此根本識，染淨同依，能變能現種子、根身及器世間三種
境故，是名緣境最廣。（種子者，一切善惡種子也。根身者，眼等諸根也。器世間者，謂世
界如器也。）
　　［二、第七識緣境最狹］，謂此識無別體相，但依第八識為因而起，復緣第八識見分而
為相分，是名緣境最狹。（見分者，謂能見之識也。相分者，謂分別相狀也。）
　　［三、第六識緣境廣］，謂此識能緣一切善、不善、無記三性之境，及能分別色心等一
切法塵，是名緣境廣也。（無記者，謂不善、不惡、無所記錄也。）

<xa>三種熏習</xa>
　　﹝出華嚴孔目﹞
　　熏，即熏發也。習，即數習、慣習之義也。蓋言第八識為無明染緣之所熏習，即從真而
起妄也。
　　［一、名言熏習］，名即名字，言即言說。此分別名字言說之識，即是第六意識。由第
七識傳送熏習第八種子之識，而能成就染分之相，故云名言熏習。
　　［二、色識熏習］，色即眼根所對諸色，因此諸色引生眼識，名為色識。於此分別，即
是第六意識，亦由第七識傳送熏習第八種子之識，而能成就染分之相，故云色識熏習。
　　［三、煩惱熏習］，煩惱即貪嗔邪見等煩惱也。此之煩惱，乃是第六意識所起，亦由第
七識傳送熏習第八種子之識，而能成就染分之相，故云煩惱熏習。

<xa>三種相</xa>
　　﹝出成實論﹞
　　［一、發相］，發即策發，謂心昏沉時，應用精進之行而策起之，故名發相。
　　［二、制相］，制即禁製，謂心掉動時，應用寂靜之法而禁製之，故名制相。（掉者，
舉也。）
<pb n="129"/>
　　［三、捨相］，捨即捨置，謂心不沉不散調適之時，即捨前發、制二相，故名捨相。

<xa>三細相</xa>
　　﹝出起信論﹞
　　三細者，即根本無明之惑也。因對六粗，故名三細。（六粗者，智相、相續相、執取相
、計名字相、起業相、業系苦相也。）
　　［一、業相］，業相者，即從真起妄，初動之相也。然本覺心源，離念寂靜，因無明故
，覺成不覺，遂成業相。故起信論云：以依不覺故，心動，說名為業。是也。
　　［二、見相］，見相者，見初動之相也，亦名轉相。謂依初動業識，轉成能見之相也。
　　［三、境界相］，境界相者，即轉相，分別初動之境界也，亦名現相。由前轉相則境界
妄現也。

<xa>三大</xa>
　　﹝出起信論疏﹞
　　［一、體大］，謂真如之理，體性平等，無不容攝，故名體大。（體性平等者，謂凡聖
染淨之法，皆依真如之體，其性無有高下也。）
　　［二、相大］，相即德相，謂真如體上，具足無量恆沙勝妙功德，一一功德，稱體顯露
，故名相大。
　　［三、用大］，謂真如之體，能生一切世間、出世間善因、善果，故名用大。（世間，
人、天也。出世間，聲聞、緣覺、菩薩、佛也。）

<xa>三種身</xa>
　　﹝出大乘五蘊論﹞
　　身即聚集之義。瑜伽師地論云：佛、菩薩是能說者，語是能說相，名句文身是所說相，
聲名句文和合，即為此方能詮之教體也。
　　［一、名身］，名即名字。楞伽經云：名身者，謂依事立名；蓋一名非身，眾名連合，
方名為身。又唯識論云：名詮自性，是為名身。（名詮自性者，謂諸法自性，由名而詮顯也
。）
　　［二、句身］，句即句逗，逗止也、住也。大智度論云：天竺語法，眾語和合成句。如
菩為一字，提為一字，是二不合，則不成語；若二和合，名為菩提。又唯識論云：句詮差別
<pb n="130"/>
，是為句身。（句詮差別者，謂諸法差別之相，由句而詮顯也。）
　　［三、文身］，文即文字，為名句二法所依。故唯識論云：文即是字，為二所依。又楞
伽經：名為字身，謂聲相有長短，音韻有高下，是為文身。

<xa>三不可盡</xa>
　　﹝出寶積經﹞
　　［一、經法不可盡］，謂如來所說經法，隨其眾生機樂不同，或廣或略，雖一音宣演，
而十方普被。故云經法不可盡。
　　［二、文字之義不可盡］，謂如來所說經教妙義，橫亙十方，豎徹三際，大無不周，細
無所遺，是以小根淺智之人，不能窺其奧妙。故云文字之義不可盡。（三際者，過去、現在
、未來也。）
　　［三、所宣訓誨不可盡］，謂如來所宣言教，訓誨眾生，或說大乘，或說小乘，隨類現
形，種種設化，利益無量。故云所宣訓誨不可盡。

<xa>三觀──天台三觀</xa>
　　﹝出金光明經玄義﹞
　　謂天台智者大師所立也。觀即照了之義。觀達一念之心，即具三諦之法也。若觀心空，
則一切法皆空，即是真諦；若觀心假，則一切法皆假，即是俗諦；若觀心中，則一切法皆中
，即是中諦。此之三觀，全由性發，實匪修成。故於一心，宛有三用，所謂一心三觀也。
　　［一、空觀］，空者，離性離相之謂也。謂觀一念之心，不在內，不在外，不在中間，
名之為空。由觀一念空故，一空一切空，無假、無中而不空，以三觀皆能蕩相故也。蓋空蕩
見、思之相，假蕩塵沙之相，中蕩無明之相，三相皆蕩，即畢竟空，是名空觀。（見、思、
塵沙、無明，即三惑也。）
　　［二、假觀］，假者，無法不備之謂也。謂觀一念之心具足一切諸法，名之為假。由觀
一念假故，一假一切假，無空無中而不假，以三觀皆能立法故也。蓋空立真諦之法，假立俗
諦之法，中立中諦之法；三法皆立，即為妙假，是名假觀。
　　［三、中觀］，中即中正，絕二邊對待之謂也。謂觀一念之心，非空非假，即空即假，
名之為中。由觀一念中故，一中一切中，無空無假而不中；以三觀當處皆能絕待故也。蓋言
空則空外無法，言假則假外無法，言中則中外無法，三皆絕待，即為圓中，是名中觀。

<pb n="131"/>
<xa>三觀──三種三觀</xa>
　　﹝出宗鏡錄﹞
　　三種三觀者，謂以觀觀心，不出次第圓融之義，故有三種不同也。
　　［一、別相三觀］，別相三觀者，即歷別觀於三諦也。謂若從假入空，但得觀真，尚不
得觀俗，豈得觀中道？若從空入假，但得觀俗，未得觀中道。若入中道正觀，方得雙照二諦
，是名別相三觀。（從假入空者，謂觀生死之假，入涅槃真空也。觀真、觀俗、觀中道者，
真即真空之理，真諦也；俗即諸法宛然，俗諦也；中道，即中諦也。）
　　［二、通相三觀］，通相三觀者，即於一觀中圓解三諦也。謂若從假入空，非但知俗假
是空，真諦中道亦通是空；若從空入假，非但知俗假是假，真諦中道亦通是假；若入中道正
觀，非但知中道是中，俗假真空亦通是中。但以一觀當名，解心皆通，是名通相三觀。
　　［三、一心三觀］，一心三觀者，即於一念心而能圓觀三諦也。謂觀一念心，為從何處
來？去至何所？畢竟無有，淨若虛空，名空觀。能觀之觀，所觀之境，歷歷分明，名假觀。
雖歷歷分明而性常自空，空不定空，假不定假，名中觀。即三而一，即一而三，是名一心三
觀。

<xa>三觀──法界三觀</xa>
　　﹝出華嚴法界觀﹞
　　法界三觀者，乃帝心尊者依華嚴經而立也。法界即所觀之境，三觀即能觀之觀。此三種
觀，雖自下升上，漸次深廣，然修之者，但一道豎窮，展轉圓妙，非初觀外別有二三，良以
舉一即三，全三是一，故也。
　　［一、真空觀］，謂非虛妄念慮曰真，非形礙色相曰空。故簡情妄以顯真性，使見色非
實色，舉體全是真空。令見空非斷空，舉體全是真性。如是則能廓情塵，而空色無礙；泯智
解，而心境俱融，故名真空觀。
　　［二、理事無礙觀］，謂性靜明體曰理，形相分限曰事。故觀廣大之理，咸歸一塵；即
了一塵之色，通徧法界。是則融萬象之虛相，全一真之明性。理事交徹，無礙圓融，故名理
事無礙觀。
　　［三、週徧含容觀］，謂無所不在曰週徧，無法不攝曰含容。故觀全事之理，隨事而一
一可見；全理之事，隨理而一一可融。是則一多無礙，大小相含，互攝互容，重重無盡，隱
顯自在，神用不測，真可謂入華嚴無盡法界之境，故名週徧含容觀。

<pb n="132"/>
<xa>三觀──圓覺三觀</xa>
　　﹝出圓覺經略疏﹞
　　［一、奢摩他］，梵語奢摩他，華言止。止即止寂之義。謂欲求圓覺者，以淨覺心，取
靜為行，而於染淨等境，心不妄緣，即是體真止，義當空觀。故經云：由寂靜故，十方世界
諸如來心於中顯現，如鏡中像。此方便者，名奢摩他。（體真止者，謂體達無明顛倒之妄，
即是實相之真也。）
　　［二、三摩缽提］，梵語三摩缽提，華言等持。昏沉掉舉皆離曰等，令心專注一境曰持
。謂欲求圓覺者，以淨覺心，知覺心性及與根塵，皆因幻化而有，遂起幻修以除諸幻，即是
方便隨緣止，義當假觀。故經云：所圓妙行，如土長苗，此方便者，名三摩缽提。（方便隨
緣止者，謂隨緣歷境，安心不動也。）
　　［三、禪那］，梵語禪那，華言靜慮。靜即定，慮即慧也。謂欲求圓覺者，以淨覺心，
不取幻化及諸靜相，便能隨順寂滅境界，即是息二邊止，義當中觀。故經云：自他身心所不
能及，眾生壽命皆為浮想，此方便者，名為禪那。（息二邊止者，謂不分別生死、涅槃、止
息、有無等二邊之相也。）

<xa>三觀──南山三觀</xa>
　　﹝出止觀輔行﹞
　　南山三觀者，即終南山宣律師之所立也。
　　［一、性空觀］，性即性分也，謂聲聞、緣覺小乘之人，觀因緣所生一切諸法，其性本
空，皆無有我，常以此理照察自心，故名性空觀。（因緣者，六根為因，六塵為緣也。所生
一切諸法者，即根塵相對所起諸心法也。）
　　［二、相空觀］，相即相狀也。謂藏、通二教菩薩，觀因緣一切所生諸法，其相本空；
但眾生情執，妄見種種差別之相。常以此理照察自心，故名相空觀。
　　［三、唯識觀］，識即心識也。謂別、圓二教大乘菩薩，皆了世間一切外塵諸法，自性
清淨，本來無實，此理深妙，唯意緣知，故名唯識觀。

<xa>三種觀法</xa>
　　﹝出止觀義例﹞
　　三種觀法者，謂修行用觀之法也。前托事、附法二種，乃是天台智者大師講法華經時，
為座下聽眾，有修觀行者，隨歷一事，皆以觀法表對，令其修習，名托事觀；或遇一切法相
<pb n="133"/>
處，亦附彼法相立其觀法，令其修習，名附法觀。後之一種，專約行門。復說摩訶止觀，兼
明諸經所有行法，名約行觀。故有三種之不同也。
　　［一、托事觀法］，謂托王捨、耆闍崛山等事而為觀也。名從事立，借事為觀，以導執
情，故名托事觀。（王捨等事，表對觀法者，王表心王，捨表五陰捨，即是令觀五陰也。梵
語耆闍崛，華言靈鷲。若表對者，靈表心王，鷲表受想行，山表色陰，亦是令觀五陰也。）
　　［二、附法觀法］，謂附四諦等法，入一念心，以為觀法，故名附法觀。（四諦者，苦
諦、集諦、滅諦、道諦也。）
　　［三、約行觀法］，謂專約行門而修觀也。故止觀義例云：唯於萬境觀一心，萬境雖殊
，妙觀理一，故名約行觀。

<xa>三行──毗婆舍那三行</xa>
　　﹝出深密解脫經﹞
　　梵語毗婆舍那，華言觀。謂以寂靜之慧，觀察根塵內外諸法，令三昧成就，進趣菩提，
故行有三焉。（根者，即眼耳鼻舌身意之六根也。塵者，即色聲香味觸法之六塵也。梵語三
昧，華言正定。梵語菩提，華言道。）
　　［一、相］，相即觀境也。謂修觀之時，於此心觀之中，分別了知三昧境界之相，如淨
明鏡，照徹一切影像，了了分明也。
　　［二、修行］，修行者，謂既了知觀法之相，則善能修習一切妙行，無有過失也。
　　［三、觀］，觀者，觀察也。謂修觀之時，於一一觀法中，善能觀察一一法相，而不證
彼小乘寂滅解脫，直趣無上菩提也。（梵語菩提，華言道。）

<xa>三事──為三事故修毗婆舍那</xa>
　　﹝出涅槃經﹞
　　梵語毗婆舍那，華言觀，即智慧也。
　　［一、觀生死惡果報］，謂修禪觀，即能破諸昏暗，觀察分別因緣生滅之相，故於善惡
果報，悉皆明瞭，不起惑業也。
　　［二、增長善根］，謂修禪觀，能滅貪瞋癡等惡業暗障，本性之智自然明發，故一切善
根，悉皆增長也。
　　［三、破諸煩惱］，謂修禪觀，了知生死過患，不為根塵所染，故一切煩惱，悉能破滅
也。（根者，即眼耳鼻舌身意之六根也。塵者，即色聲香味觸法之六塵也。）
<pb n="134"/>

<xa>三諦</xa>
　　﹝出法華玄義﹞
　　諦者，諦審也。謂諦審一切法即空、即假、即中；即空是真諦，即假是俗諦，即中是中
諦。此三隔歷，即是次第三諦；三一無礙，即是圓融三諦。（隔歷者，三諦不互融也。次第
者，前真、次俗、後中，即別教三諦也。圓融者，舉一即三，全三是一，即圓教三諦也。）
　　［一、真諦］，真即真空，泯一切法之謂也。蓋諸法本空，眾生不了，執之為實，而生
妄見。若以空觀蕩之，則謂實之情自忘；情忘即能離於諸相，諸相若離，則真空之理自然諦
了，故名真諦。
　　［二、俗諦］，俗即世俗立一切法之謂也。諸法雖即本空，皆不可得，若以假觀照之，
則能諦了性具諸法，歷歷宛然，故名俗諦。
　　［三、中諦］，中即中正，統一切法之謂也。諸法本來不離二邊，不即二邊；若以中觀
觀之，則能諦了諸法非真非俗，即真即俗，清淨洞徹，圓融無礙；即一而三，即三而一，不
可思議，故名中諦。

<xa>三諦</xa>
　　﹝出仁王護國般若經疏﹞
　　諦即審實之義。謂觀世間、出世間一切諸法，不出空與色、心。經云：我以三諦，攝一
切法。是也。
　　［一、空諦］，空即虛幻之義，謂諦審一切眾生及與世界等法，性相本空，虛假不實，
是名空諦。
　　［二、色諦］，色即質礙之義，謂諦審世間眾生色身及山河大地種種形相，乃至意識所
緣一切境界，皆是色法，是名色諦。
　　［三、心諦］，心諦即第八識心王也。謂眾生根身、虛空、世界乃至善惡一切諸法，皆
由此心出生，是名心諦。

<xa>三假</xa>
　　﹝出止觀輔行﹞
　　［一、因成假］，謂一切諸法，必有所因和合方成。如諸眾生，因於父母生成此身，是
名因成。了達此身虛幻不實，是名為假。一切諸法，亦復如是，故名因成假。
<pb n="135"/>
　　［二、相續假］，謂眾生心識唸唸相續，前念既滅，後念復生，是名相續。了此相續，
本無實體，是名為假；一切諸法相續不斷，亦復如是，故名相續假。
　　［三、相待假］，待即對也。謂一切諸法各有待對，如對長說短，對短說長，對無說有
，對有說無，是名相待。了此一切對待之法，本無實體，皆是假名，是名為假。又如眾生身
中，以生對死，以少對老，亦復如是，故名相待假。

<xa>三空</xa>
　　﹝出金剛經刊定記﹞
　　［一、我空］，謂於五蘊之法，強立主宰，名為我執。若推求色受想行識之五法，皆無
自性，不見我體，是名我空。（五蘊者，色蘊、受蘊、想蘊、行蘊、識蘊也。）
　　［二、法空］，謂於五蘊之法，計為實有，名為法執。若推求五蘊之法，如幻如化，皆
從緣生，無有自性，是名法空。
　　［三、俱空］，謂我、法二執既遣，能空之空亦除，空、執兩亡，方契本性，是名俱空
。

<xa>三懺</xa>
　　﹝出天台四教儀集註﹞
　　懺，梵語具雲懺摩，華言悔過。謂改悔往昔之過非也。作法、取相二懺屬事；無生一懺
屬理。理懺為正，事懺為助；若能正助合行，事理兼運，則無罪不滅，無福不生也。
　　［一、作法懺］，謂身禮拜、口稱唱、意思惟，三業所作，一依法度，披陳過罪，求哀
懺悔，是名作法懺。
　　［二、取相懺］，謂定心運想，取其現相為期。於道場中或見佛來摩頂，或見光現，或
見華飛，或夢中見諸瑞相，或聞空中聲；於此諸相，隨獲一種，罪即消滅，是名取相懺。
　　［三、無生懺］，謂一切罪業，皆從一念不了心生；若了心性本空，罪福無相，則一切
法皆悉空寂，罪從何生？是名無生懺。

<xa>三悔法</xa>
　　﹝出天台四教儀集註﹞
　　［一、懺悔］，梵語懺摩，華言悔過。華梵兼舉，故稱懺悔。懺名修來，悔名改往。謂
修將來之善果，改已往之惡因，是名懺悔。
<pb n="136"/>
　　［二、勸請］，勸請有二：一謂十方世界有佛將入涅槃者，勸請住世，利濟眾生。二謂
十方世界有佛初成正覺者，勸請轉於法輪，度諸眾生。雖不面見諸佛而虔心勸請，以達歸敬
之誠，是名勸請。
　　［三、迴向］，謂三業所修一切諸善，乃至懺悔、勸請種種功德，迴施法界一切眾生，
同證菩提，是名迴向。（三業者，身業、口業、意業也。梵語菩提，華言道。）

<xa>三方便</xa>
　　﹝出淨名經疏﹞
　　疏云：方是智所詣之偏法，便是善權巧用之能。巧用諸法，隨機利物，故云方便。（偏
法者，即小乘偏權之法也。）
　　［一、自行方便］，謂佛及四十一位，心內所證不思議二諦之理，是名自行方便。（四
十一位者，十住、十行、十迴向、十地菩薩及等覺菩薩也。等覺者，望後妙覺猶有一等故也
。二諦者，一真諦，泯一切法也；二俗諦，立一切法也。）
　　［二、化他方便］，謂藏通別三教及圓教有門所明，諸菩薩等不斷煩惱，照界內界外種
種法門等，是名化他方便。（藏通別圓四教者：藏即三藏教也，通謂通前藏教，通後、別、
圓，故名通教；別謂別前藏、通二教，別後圓教，故名別教。圓謂圓妙圓滿，故名圓教。界
內界外者，謂三界之內外也。）
　　［三、自他方便］，謂前自行、化他二種方便相對合論，是名自他方便。

<xa>三修──勝三修</xa>
　　﹝出涅槃經﹞
　　謂菩薩依佛勝教而修，破於聲聞劣修，故名勝三修。
　　［一、常修］，常即不遷不變之謂也。蓋菩薩了知法身之體，本來常住，無滅無生，以
破聲聞之人，不應於諸法中執為無常，是名常修。
　　［二、樂修］，樂即安隱寂滅之謂也。蓋菩薩了知諸法之中，而有涅槃寂滅之樂，以破
聲聞之人，不應於諸法中執之為苦，是名樂修。（梵語涅槃，華言滅度。）
　　［三、我修］，我即自在無礙之謂也。蓋菩薩了知無我法中而有真我，得大自在，無有
障礙，以破聲聞之人，不應於諸法中執為無我、無我所，是名我修。（我所者，謂五陰之身
及資生等物也。）

<pb n="137"/>
<xa>三修──劣三修</xa>
　　﹝出涅槃經﹞
　　謂聲聞所修比於菩薩所修則劣，故名劣三修。
　　［一、無常修］，謂聲聞之人，不知法身常住之理，而觀三界一切有為之法，皆悉生滅
無常，是名無常修。（三界者，欲界、色界、無色界也。）
　　［二、非樂修］，非樂即苦也。謂聲聞之人，不知諸法之中，本有涅槃寂滅之樂；而觀
一切諸法，悉皆是苦，是名非樂修。
　　［三、無我修］，謂聲聞之人，不知自在無礙之真我，而觀五陰等法皆空、無我、無我
所，是名無我修。（五陰者，色陰、受陰、想陰、行陰、識陰也。）

<xa>三漸次</xa>
　　﹝出首楞嚴經﹞
　　三漸次者，乃楞嚴經中，佛欲說修行地位，而先說此三等漸次以為根本。以由一切地位
雖有淺深不同，而皆以此三種而為進行之本。故經云：如是漸修，隨所發行，安立聖位。是
也。
　　［一、除助因］，除助因者，謂除眾生助惡之因也。助惡之因，即五種辛也。五辛者，
即蔥、薤、韭、蒜、興渠也。謂此五辛食則能發婬恚，邪魅所著，天人遠離，是故修行之人
，欲得菩提，必先斷除此五種辛菜也。故經云：是諸眾生，求三摩地，當斷世間五種辛菜。
是也。（興渠，葉如蔓菁，根如蘿蔔，出土辛臭。梵語菩提，華言道。梵語三摩地，華言等
持。）
　　［二、刳正性］，刳，剖也、破也。正性，即眾生婬殺之性也。以一切盜妄等惡，皆由
婬殺而起，故指此為正性也。若欲修菩提者，當用剖破婬殺之性，勿令毀犯。故經云：是修
行人，若不斷婬，及與殺生，出三界者，無有是處。是也。（三界者，欲界、色界、無色界
也。）
　　［三、違現業］，違者，背也、遠也。現業即現行六塵境界所起之業也。謂修菩提之人
，既能斷除五辛，不犯婬殺，則於現前六塵之境違遠而不相涉。故經云：如是清淨持禁戒人
，心無貪婬，於外六塵，不多流逸。是也。（六塵者，色塵、聲塵、香塵、味塵、觸塵、法
塵也。）

<xa>三科</xa>
<pb n="138"/>
　　﹝出婆沙論並阿毗達磨品類足論﹞
　　論云：若迷心不迷色，則合色開心，數為五蘊；若迷色不迷心，則合心開色，數為十二
入；若心色俱迷，則心色各開，數為十八界。如此開合說者，為令眾生於所迷處，委細而觀
，故有三科不同焉。
　　［一、五蘊］（亦名五陰。）蘊，積聚也。謂積聚色受想行識五法以成身也。如來為迷
心偏重者，合眼耳鼻舌身五根，但名為色；開意之一根，為受想行識，令其細觀於心，是為
合色開心，故說五蘊也。
　　［二、十二入］，入，涉入也。謂六根、六塵互相涉入也。如來為迷色偏重者，開色為
眼耳鼻舌身，及以色聲香味觸合受想行識四種心法，但名為意。意之所對，唯一法塵。令其
細觀於色，是為開色合心，故說為十二入也。（六根者，眼根、耳根、鼻根、舌根、身根、
意根也。六塵者，色塵、聲塵、香塵、味塵、觸塵、法塵也。）
　　［三、十八界］，界，即界限，亦隔別之義。謂此十八界，各有別體，義無混濫也。如
來為色、心俱迷者，開為六根、六塵、六識，令其一一細觀，是為心、色俱開，故說為十八
界也。（六識者，眼識、耳識、鼻識、舌識、身識、意識也。）

<xa>三種至教</xa>
　　﹝出顯揚聖教論﹞
　　［一、聖言所攝］，謂修行之人，於如來及諸弟子所說正法，當依憑正義，信解修習，
遵崇聖制，不敢違越，是名聖言所攝。
　　［二、對治雜染］，謂修行之人，修善去惡，必有對治之法。如心散亂，則以禪定之法
治之也；如心貪染，則以不淨觀法治之。乃能息妄歸真，得入正道，是名對治雜染。
　　［三、不違法相］，謂修行之人，於如來所說正教，當遵其法相，如理思修，精進一心
，不敢違背，是名不違法相。

<xa>三宗</xa>
　　﹝出宗鏡錄﹞
　　宗，猶派也。圭峰密禪師云：大乘經教，統唯三宗。
　　［一、法相宗］，謂此宗說一切有漏妄法及無漏淨法，無始時來，各有種子，在阿賴耶
識中，遇緣熏習，即各從自性而起，都不關涉真如。故於色心諸法，而建立種種名相，是名
法相宗。（梵語阿賴耶，華言藏識，即第八識也。）
<pb n="139"/>
　　［二、破相宗］，謂此宗一向說凡聖染淨之法，一切皆空，本無所有；設見一法過涅槃
者，亦如夢如幻。彼且本不立真，何況於妄？真妄名相，一切俱無，故名破相宗。（梵語涅
槃，華言滅度。）
　　［三、法性宗］，謂此宗說依真起妄，蓋真如不變，不礙隨緣，如云：法身流轉五道，
如來藏受苦樂等。若悟妄即真，如云：知妄本自真，見佛即清淨等，是名法性宗。（五道者
，天道、人道、餓鬼道、畜生道、地獄道也。）

<xa>三教──南中三教</xa>
　　﹝出華嚴經疏﹞
　　南中三教者，謂自齊朝已後，江南諸師，立此三教，判如來一代所說之法也。
　　［一、漸教］，謂佛說法，始自鹿苑，終至雙樹，從小至大，是名漸教。
　　［二、頓教］，謂佛最初為諸菩薩說華嚴經，如日初出，先照高山，是名頓教。
　　［三、不定教］，謂別有經，雖非頓、漸所攝，而明佛性常住，即勝鬘經及金光明經等
，是名不定教。

<xa>三教──岌法師三教</xa>
　　﹝出華嚴經疏﹞
　　岌，武丘人也。謂其以此三教判如來一代所說之法也。
　　［一、有相教］，謂佛設教，於十二年說阿含經已前，見有得道，是名有相教。（見有
得道者，謂二乘見一切法是有，不離色、心，因而得道也。）
　　［二、無相教］，謂佛設教，於十二年說阿含經已後，齊至法華，見空得道，是名無相
教。（齊即齊限。見空得道者，謂菩薩見一切法皆空，因而得道也。）
　　［三、常住教］，謂佛設教，最後有無雙照，說一切眾生，皆有佛性；一切闡提，皆得
作佛，是名常住教。（梵語闡提，華言信不具。）

<xa>三等流</xa>
　　﹝出宗鏡錄﹞
　　等流者，等即平等；流即流類也。
　　［一、真等流］，謂善性、惡性、無記性為因，所引善、惡、無記同類之果；果與因性
真實是同，故名真等流。
<pb n="140"/>
　　［二、假等流］，謂前世殺生，令他命短；故感今世自亦短命，有相似義，假名等流，
故名假等流。
　　［三、分位等流］，謂眼等諸識，各隨自類轉變。如眼識乃至身識，皆從第八種子識而
生；對於色等諸塵，名等流果。若第六識從種子識而生起諸分別，亦名等流果。而識與塵分
位各同，故名分位等流。（種子識即藏識也。等流果者，謂眼識與色塵乃至身識與觸塵各為
等流，而識與塵皆名果也。第六識即意識也。）

<xa>三忍</xa>
　　﹝出華嚴經疏﹞
　　忍，耐也。又忍，可也。謂於一切逆順善惡之境而能忍受安心不動，故名為忍。
　　［一、耐怨害忍］，謂人以怨憎毒害而加於我，即能安心忍耐而無返報之心，是名耐怨
害忍。
　　［二、安受苦忍］，謂疾病水火刀杖等眾苦所逼，即能安心忍受恬然不動，是名安受苦
忍。
　　［三、諦察法忍］，謂審察諸法體性虛幻，本無生滅，信解真實心無妄動，安然忍可，
是名諦察法忍。

<xa>三受</xa>
　　﹝出雜阿含經﹞
　　受者，領納也。謂六根之識，領受六塵之境也。（六根之識者，眼識、耳識、鼻識、舌
識、身識、意識也。六塵者，色塵、聲塵、香塵、味塵、觸塵、法塵也。）
　　［一、苦受］，謂於六塵違情之境而有逼迫之苦，是名苦受。
　　［二、樂受］，謂於六塵順情之境而有適悅之樂，是名樂受。
　　［三、不苦不樂受］，謂於六塵不違不順之境，所受非苦非樂，是名不苦不樂受。

<xa>三種無常</xa>
　　﹝出順中論﹞
　　［一、唸唸壞滅無常］，謂根、塵相對所起心念，前念既滅，後念復生，生已還滅，唸
唸不住，皆悉無常，是名唸唸壞滅無常。（六根者，眼根、耳根、鼻根、舌根、身根、意根
也。六塵者，色塵、聲塵、香塵、味塵、觸塵、法塵也。）
<pb n="141"/>
　　［二、和合離散無常］，謂一切法皆由因緣和合而成，本無實體；若因緣別離，即便散
壞。且如眾生由四大和合而成其身，若四大別離，即便散滅，是名和合離散無常。（四大者
，地大、水大、火大、風大也。）
　　［三、畢竟無常］，畢竟，猶決定也。謂決定了知一切諸法皆假因緣和合而生，虛幻不
實，終歸壞滅，是名畢竟無常。

<xa>三支比量</xa>
　　﹝出阿毗達磨雜集論﹞
　　比量者，謂以有為法與無為法比類而量度也。
　　［一、立宗］，宗，猶主也，要也。謂如五蘊等法，皆假因緣而生，實無自性，於中求
我，決不可得。故對執我論者，先說諸法無我也。（五蘊者，色蘊、受蘊、想蘊、行蘊、識
蘊也。）
　　［二、立因］，立因者，謂破執有我者而立因也。若於五蘊等法施設實有我者，此之五
蘊，既從眾緣而生，皆是生滅之法，蘊既生滅，我不成就。若離五蘊，而於餘處施設有我者
，我無所因，我亦無用。是則皆無有我也。
　　［三、立喻］，立喻者，謂以別法喻所立法也。如於現在世施設實有過去相者，此現在
相已生未滅，不應於已生未滅法中，施設過去已滅之相。若離現在而於餘處施設過去相者，
然過去世相既滅壞，不應施設有相，此過去相不可得，以喻諸法皆不可得也。

<xa>三種圓滿安樂</xa>
　　﹝出瑜伽師地論﹞
　　［一、成就加行圓滿］，謂修菩薩行者，於淨戒中，不敢毀犯，於身語意，清淨無染，
若有過失，即能懺悔，令其戒體圓滿無虧，是名成就加行圓滿。
　　［二、成就意樂圓滿］，謂修菩薩行者，為法出家，不為活命。但為求無上菩提及求大
涅槃樂，勇猛精進，不生懈怠之心，不雜眾惡之法，不受當來生老病死之苦，是名成就意樂
圓滿。（梵語菩提，華言道。梵語涅槃，華言滅度。）
　　［三、成就宿因圓滿］，謂修菩薩行者，於宿世中曾修福善，故於今生種種資身之具，
悉無匱乏；復能為他廣行惠施，心不慳吝，是名成就宿因圓滿。

<xa>三義歡喜</xa>
<pb n="142"/>
　　﹝出觀經妙宗鈔﹞
　　觀無量壽佛經疏，因釋：阿難及天龍等聞法，歡喜作禮而去，故以三義釋之。（梵語阿
難，華言慶喜。）
　　［一、遇人歡喜］，人即佛也。謂佛具足四無礙智，說觀彼佛之法離於錯謬，今遇此人
，寧不歡喜，是名遇人歡喜。（四無礙智者，法無礙智、義無礙智、詞無礙智、樂說無礙智
也。彼佛即梵語阿彌陀，華言無量壽。）
　　［二、聞法歡喜］，謂所說觀佛之法一十六門，曲盡其妙，能令凡心入深三昧，聞如是
法，豈不歡喜，是名聞法歡喜。（一十六觀門者，日觀、水觀、地觀、寶樹觀、八功德水觀
、總觀、華座觀、像觀、佛真身觀、觀世音觀、大勢至觀、普想觀、雜想觀、上輩生觀、中
輩生觀、下輩生觀。）
　　［三、得果歡喜］，果即修觀克獲之果也。謂韋提希等，聞說觀佛之法，依此修之，得
分真果；侍女諸天，得相似果。得如是果，豈不歡喜，是名得果歡喜。（梵語韋提希，華言
思惟。分真者，即證一分中道也。相似者，近於分真也。）

<xa>三因</xa>
　　﹝出佛性論﹞
　　［一、應得因］，謂依真如空理而修因行，應得菩提之果，故名應得因。（梵語菩提，
華言道。）
　　［二、加行因］，謂依菩提心，加功用行，以此為因，即能證得法身之果，故名加行因
。
　　［三、圓滿因］，謂由加行故，因行圓滿，故名圓滿因。

<xa>三斷</xa>
　　﹝出宗鏡錄﹞
　　［一、自性斷］，謂智慧起時，煩惱暗障自性應斷，故名自性斷。
　　［二、不生斷］，謂得法空之時，能令三塗惡道苦果永更不生，故名不生斷。（三塗者
，火塗、刀塗、血塗也。）
　　［三、緣縛斷］，謂但斷心中之惑，則於外塵境，不起貪嗔；於境雖緣，不生染著，故
名緣縛斷。

<pb n="143"/>
<xa>三斷</xa>
　　﹝出阿毗達磨品類足論﹞
　　［一、見所斷］，謂聲聞初果之人，斷惑見理，名為見道。因斷三界八十八使見惑，故
名見所斷。（三界者，欲界、色界、無色界也。八十八使者，一身見、二邊見、三見取、四
戒取、五邪見、六貪、七嗔、八癡、九慢、十疑。此十使歷三界四諦下，增減不同，成八十
八。謂欲界苦諦十使具足；集、滅二諦各七使，除身見、邊見、戒取；道諦下八使，除身見
、邊見。四諦合為三十二。上色界、無色界，每四諦下各除嗔使，餘皆如欲界，故上二界合
為五十六。並前欲界三十二，共成八十八使也。）
　　［二、修所斷］，謂聲聞第二果、第三果修真斷惑，名為修道。因斷三界十隨眠惑，故
名修所斷。（十隨眠者，即是思惑。謂長時隨逐潛伏，覆蔽真性，故名隨眠。欲界有四，謂
貪、嗔、癡、慢。色界、無色界各三，謂貪、癡、慢。共為十也。）
　　［三、非所斷］，謂聲聞第四果，三界煩惱皆已斷竟，得無漏果，無惑可斷，故名非所
斷。

<xa>三會──龍華三會</xa>
　　﹝出法住記﹞
　　彌勒下生經云：彌勒菩薩即於出家之日，便得成佛。坐於龍華樹下，花林園中，三會說
法。故云龍華三會。（梵語彌勒，華言慈氏。）
　　［第一會，度九十六俱胝聲聞眾］，梵語俱胝，華言百億。記云：若諸國王、大臣、長
者、居士、男女一切施主，於今釋迦牟尼佛正法中，能作佛事，自種善根，或教他種，以七
寶金銀鍮石銅鐵木石泥土，或以繒縷，或以彩畫，作佛形像；及窣堵波，若大若小，乃至最
小如指節大，或以香花、諸妙供具而為供養，由如是善根力故，至彌勒如來成正覺時，善得
人身，於第一會中，剃髮出家，乘宿願力，便得涅槃。（梵語窣堵波，華言高顯，即塔也。
梵語涅槃，華言滅度。）
　　［第二會，度九十四俱胝聲聞眾］，記云：若國王等及以臣庶，於今釋迦牟尼佛正法中
，能為法事。謂於諸大乘經典，或律、或論，若讀若誦，或恭敬供養，或於經卷以諸雜彩而
嚴飾之，由是善根力故，至彌勒如來成正覺時，善得人身，於第二會中，剃髮出家，乘宿願
力，便得涅槃。
　　［第三會，度九十二俱胝聲聞眾］，記云：若諸國王及臣庶等，於今釋迦牟尼佛正法中
，能為僧事。自種善根，或教他種，於每月初一日，或初八日、十五日，設齋供養比丘、比
<pb n="144"/>
丘尼，或供養修禪定者，或供養諸說法者，或施坐臥等具供養僧眾。由是善根力故，至彌勒
如來成正覺時，於第三會中，剃髮出家，乘宿願力，便得涅槃。

<xa>三修學──菩薩三修學</xa>
　　﹝出菩薩纓絡本業經﹞
　　［一、百劫頂寂定中修諸三昧］，劫，梵語具雲劫波，華言分別時節。梵語三昧，華言
正定。頂寂定者，在眾定之上，故名頂也。謂等覺菩薩住頂寂定，以大願力，住壽百劫，修
一切三昧已，入金剛三昧，與一切法性相應相冥而得一合相也。（等覺者，去佛之位一等也
。金剛三昧者，金剛最堅至利，謂入此三昧，則一切諸惑無不斷也。）
　　［二、千劫金剛定中學諸威儀］，謂等覺菩薩復住壽千劫，學佛一切威儀，象王觀視，
師子游步，修佛無量不可思議神通化導之法，皆現在前，入佛行處，坐佛道場也。
　　［三、萬劫大寂定中學佛化行］，謂等覺菩薩復住壽萬劫，學佛教化之行，現諸色相，
教化眾生。復現同諸佛常行中道大樂無為也。

<xa>三事勝──菩薩生兜率天三事勝</xa>
　　﹝出涅槃經﹞
　　菩薩當補佛處，故生兜率。梵語兜率，華言知足。謂於五欲境界知止足故。（五欲者，
色慾、聲欲、香欲、味欲、觸欲也。）
　　［一、命勝］，菩薩已離三界生死，雖不修命業，而於彼天託生。天數壽命四千歲。天
壽畢已，降生中國，以補佛處，是名命勝也。（三界者，欲界、色界、無色界也。）
　　［二、色勝］，菩薩雖不修色業，既生兜率，而妙色身光明照耀，自然莊嚴，異諸天眾
，是名色勝也。
　　［三、名勝］，佛本行集經云：菩薩既生兜率，其諸天眾，即喚菩薩名為護明，展轉稱
喚，其聲上徹淨居，乃至色界天頂，是名名勝也。（護明，釋迦佛也。從迦葉佛時，護持禁
戒，梵行清淨，命終生天，不失本心，不忘宿行，故曰護明。）

<xa>三賢</xa>
　　﹝出仁王護國經疏﹞
　　十住、十行、十迴向諸位菩薩皆稱賢者，此就別教而論，蓋諸位菩薩，但斷見、思惑盡
，尚有無明惑在，未入聖位，故名賢也。
<pb n="145"/>
　　［一、十住］，會理之心，安住不動，名之為住。一發心住、二治地住、三修行住、四
生貴住、五具足方便住、六正心住、七不退住、八童真住、九法王子住、十灌頂住。
　　［二、十行］，行即進趣之義。謂行此行，則能進向於果，名之為行。一歡喜行、二饒
益行、三無違逆行、四無屈撓行、五無癡亂行、六善現行、七無著行、八難得行、九善法行
、十真實行。
　　［三、十迴向］，回因向果，名為迴向。一救諸眾生離眾生相迴向、二不壞迴向、三等
一切諸佛迴向、四至一切處迴向、五無盡功德藏迴向、六入一切平等善根迴向、七等隨順一
切眾生迴向、八真如相迴向、九無縛無著解脫迴向、十入法界無量迴向。

<xa>三種發心</xa>
　　﹝出起信論﹞
　　［一、信成就發心］，謂十信行滿，信心成就，入十住位中，初發心住，故名信成就發
心。（十信者，信心、念心、精進心、慧心、定心、不退心、護法心、迴向心、戒心、願心
也。十住者，發心住、治地住、修行住、生貴住、方便具足住、正心住、不退住、童真住、
法王子住、灌頂住也。）
　　［二、解行發心］，解即解了，行即修行。謂十行位中能解法性本空，順修六度之行，
發迴向心，入十迴向，故名解行發心。（十行者，歡喜行、饒益行、無嗔恨行、無盡行、離
癡亂行、善現行、無著行、尊重行、善法行、真實行也。六度者，一佈施、二持戒、三忍辱
、四精進、五禪定、六智慧也。十迴向者，救一切眾生離眾生相迴向、不壞迴向、等一切佛
迴向、至一切處迴向、無盡功德藏迴向、隨順平等善根迴向、隨順等觀一切眾生迴向、真如
相迴向、無礙解脫迴向、法界無量迴向也。）
　　［三、證發心］，證即證入，謂入初地乃至第十地。而此證者，無有境界；惟真如智，
名為法身，法身顯發，故名證發心。

<xa>三不退</xa>
　　﹝出觀經妙宗鈔﹞
　　［一、位不退］，謂別教菩薩從初住位中斷見惑，二住至七住位中斷思惑，則永不退失
超凡之位，故名位不退。（初住即十住，發心住、治地住、修行住、生貴住、方便具足住、
正心住、不退住、童真住、法王子住、灌頂住也。）
　　［二、行不退］，謂別教菩薩從八住已去，至十行位中，伏斷塵沙之惑，則永不退失菩
<pb n="146"/>
薩之行，故名行不退。（十行者，歡喜行、饒益行、無嗔恨行、無盡行、離癡亂行、善現行
、無著行、尊重行、善法行、真實行也。）
　　［三、念不退］，謂別教菩薩從初地已去，破無明惑，則永不退失中道正念，故名念不
退。

<xa>三處入法界</xa>
　　﹝出華嚴經疏﹞
　　法界，即一切眾生本有之心，諸佛所證平等之理也，而雲三處入者，由菩薩根有利鈍，
行有淺深，故所證入先後不定，遂分三處也。
　　［一、十住初心入法界］，謂利根菩薩，即於初住位中，破無明惑，證入法界平等之理
，得不退轉，是名十住初心入法界也。（十住者，發心住、治地住、修行住、生貴住、方便
具足住、正心住、不退住、童真住、法王子住、灌頂住也。）
　　［二、迴向終心入法界］，謂菩薩於十迴向後，心眾行純熟，證入法界，是名迴向終心
入法界也。（十迴向者，救一切眾生離眾生相迴向、不壞迴向、等一切佛迴向、至一切處迴
向、無盡功德藏迴向、隨順平等善根迴向、隨順等觀一切眾生迴向、真如相迴向、無礙解脫
迴向、法界無量迴向也。）
　　［三、初地入法界］，謂菩薩於前行向中，功德具足，至於初地，即得證入法界；乃了
三德圓融，三身自在，是名初地入法界也。（三德者，法身德、般若德、解脫德也。三身者
，法身、報身、應身也。）

<xa>三名──文殊三名</xa>
　　﹝出翻譯名義﹞
　　［一、文殊師利］，梵語文殊師利，華言妙德。謂具不可思議種種微妙功德，故名妙德
。
　　［二、滿殊尸利］，梵語滿殊尸利，華言妙首。謂具不可思議微妙功德，在諸菩薩之上
，故名妙首。
　　［三、曼殊室利］，梵語曼殊室利，華言妙吉祥。謂具不可思議微妙功德，最勝吉祥，
故名妙吉祥。

<xa>三人觀十二因緣</xa>
<pb n="147"/>
　　﹝出涅槃經﹞
　　三人者，謂通教聲聞、緣覺、菩薩，雖同觀十二因緣，然隨智淺深，法成高下，故有三
種之異也。
　　［一、下智觀故得聲聞菩提］，梵語菩提，華言道。謂聲聞之人，用體空之智，初觀十
二因緣生，次觀十二因緣滅。觀此生滅，即悟非生非滅，破見、思之惑，證真空之理，是名
下智觀故得聲聞菩提。（體空者，體達諸法性本空也。十二因緣者，一無明、二行、三識、
四名色、五六入、六觸、七受、八愛、九取、十有、十一生、十二老死也。因緣生者，即無
明緣行、行緣識等是也。因緣滅者，即無明滅乃至老死滅是也。）
　　［二、中智觀故得緣覺菩提］，謂緣覺之人，亦用體空之智，初觀十二因緣生，次觀十
二因緣滅。觀此生滅，即悟非生非滅，破見、思之惑；更能侵除習氣，以由能觀之智，比於
聲聞稍勝，故所證真空之理亦深，是名中智觀故得緣覺菩提。（侵除者，猶漸除也。習氣者
，見、思餘習之氣分也。）
　　［三、上智觀故得菩薩菩提］，謂菩薩之人，雖亦用體空之智，觀十二因緣生滅，了悟
非生非滅，而能頓斷見、思習氣。以由能觀之智，比於緣覺復勝，故所證真空之理最深，是
名上智觀故得菩薩菩提。（菩薩，梵語具雲菩提薩埵，華言覺有情。）

<xa>三義──阿羅漢三義</xa>
　　﹝出翻譯名義﹞
　　梵語阿羅漢，華言無生，亦云無學。謂三界生死已盡，是為無生；無法可學，是為無學
。或言不翻者，名含三義故也。（三界者，欲界、色界、無色界也。）
　　［一、殺賊］，賊即見、思惑也。以其劫人功德之財，奪人智慧之命，故名為賊。阿羅
漢能斷三界見、思之惑，故名殺賊。
　　［二、不生］，不生，即無生也。謂阿羅漢既斷見、思惑盡，更不受三界生，故名不生
。
　　［三、應供］，謂阿羅漢智斷功德既已具足，應受人天供養，故名應供。（智，謂得漏
盡智；斷，謂斷三界見、思惑盡也。）

<xa>三迦葉</xa>
　　﹝出法華經文句﹞
　　梵語迦葉，華言光波。謂身光炎湧映餘光故也。毗婆屍佛時，三人共立剎柱，以是因緣
<pb n="148"/>
，感報遂為兄弟。（梵語毗婆屍，華言勝觀。）
　　［一、優樓頻螺迦葉］，梵語優樓頻螺，華言木瓜林；謂其居處，近於此林，故以名之
。將護四眾，供給四事，令無所乏，最為第一。（四眾者，一比丘、二比丘尼、三優婆塞、
四優婆夷也。四事者，一飲食、二衣服、三臥具、四醫藥也。）
　　［二、伽耶迦葉］，梵語伽耶，華言城。謂其居家在王舍城南七由旬，故以名之。觀了
諸法都無所著，教化眾生，最為第一。（梵語由旬，華言限量。一由旬，四十里也。）
　　［三、那提迦葉］，梵語那提，華言河。謂其居止近於此河，故以名之。心意寂然，降
伏結業，精進修行，最為第一。

<xa>三名──阿難三名</xa>
　　﹝出翻譯名義﹞
　　阿難是斛飯王之子。佛成道日生，以其能持法藏，有三種不同，隨德受稱，故有三名也
。
　　［一、名阿難］，梵語阿難，華言慶喜。生時合國欣慶歡喜故也。以其親承佛旨，傳以
化人，即傳持聲聞藏也。
　　［二、名阿難跋陀］，梵語阿難跋陀，華言喜賢。以其住於有學之地，得空、無相、無
願三解脫門，即傳持緣覺藏也。（空者，謂了達自性本空，無我、我所也。無相者，謂一切
法空無男女相也。無願者，謂了達諸法無相，無所願求也。以能空此三者，即得自在無礙，
故云解脫門也。）
　　［三、名阿難迦羅］，梵語阿難迦羅，華言喜海。以其解了如來說法，無說而說，說即
無說；所謂佛法大海水，流入阿難心。即傳持菩薩藏也。

<xa>三道──聲聞三道</xa>
　　﹝出天台四教儀集註﹞
　　［一、見道］，謂聲聞因斷三界見惑，見真諦理，故名見道。即初果，須陀洹也。（三
界者，欲界、色界、無色界也。見惑者，意根對法塵起諸分別，曰見惑。梵語須陀洹，華言
預流。謂預入聖道法流也。）
　　［二、修道］，謂聲聞得初果已，復緣真諦之理，斷欲界九品思惑，名為修道。即二果
斯陀含、三果阿那含也。（思惑者，五根對五塵，起貪染心口思。九品者，於上中下三品，
每一品中又分三品，名為九品。梵語斯陀含，華言一來；謂來欲界一番受生也。梵語阿那含
<pb n="149"/>
，華言不來，謂不來欲界受生也。）
　　［三、無學道］，謂聲聞斷三界見、思惑盡，真諦之理究竟，無法可學，故名無學。即
第四果阿羅漢也。（梵語阿羅漢，華言無學。）

<xa>三人──結集三人</xa>
　　﹝出付法藏因緣經﹞
　　［一、阿難］，梵語阿難，華言慶喜。斛飯王之子，佛成道日生，生時舉國欣慶，故云
慶喜。隨佛出家，得阿羅漢果。多聞第一，能持法藏。如來滅後，與文殊師利集諸大眾於鐵
圍山等處，結集修多羅藏。（梵語修多羅，華言契經。）
　　［二、優波離］，梵語優波離，華言化生，或翻上首。以其持律第一，為眾紀綱故也。
如來滅後，與五百聖人，於畢缽羅窟內，結集毗奈耶藏。（畢缽羅，西域記云：即菩提樹也
。梵語毗奈耶，華言善治，即律也。）
　　［三、迦葉］，梵語迦葉波，華言飲光。謂其身光炎湧，能映餘物故也。如來滅後，集
諸大眾，於畢缽羅窟等處，結集阿毗曇藏。（梵語阿毗曇，華言無比法，即論也。）

<xa>三結──初果三結</xa>
　　﹝出四教儀集註﹞
　　結，即見惑。眾生由此見惑結縛，不能出離生死。聲聞之人，斷此惑盡，即證初須陀洹
果，故名初果三結。（梵語須陀洹，華言預流，謂預入聖道法流也。）
　　［一、身見結］，謂眾生於五陰等法中，妄計為身，強立主宰，恆起我見，是名身見結
。（五陰者，色陰、受陰、想陰、行陰、識陰也。）
　　［二、戒取結］，謂外道之人，於非戒中謬以為戒，取以進行，如雞狗戒等，是名戒取
結。（雞狗戒者，謂外道計自身前世從雞中來，即便獨立等；或計從狗中來，即便啖糞穢等
是也。）
　　［三、疑結］，謂迷心背理，而於正法猶豫不決，不能深信，是名疑結。

<xa>三餘</xa>
　　﹝出華嚴經隨疏演義鈔﹞
　　［一、煩惱餘］，煩惱餘亦名障餘。謂二乘之人，雖斷三界內見、思惑盡，尚有界外無
明惑在，故名煩惱餘。（二乘者，聲聞乘、緣覺乘也。三界者，欲界、色界、無色界也。）
<pb n="150"/>
　　［二、業餘］，業餘亦名道餘。謂二乘之人，雖斷三界內業縛，尚餘界外變易生死之業
，故名業餘。
　　［三、苦餘］，苦餘亦名果餘。謂二乘之人，已出三界分段生死，尚有變易生死之苦，
故名苦餘。

<xa>三佛子</xa>
　　﹝出華嚴經疏﹞
　　［一、外子］，謂諸凡夫，未曾入道，未能紹繼佛種，是名外子。
　　［二、庶子］，謂聲聞、緣覺，但稟小乘之教，生於法身，不從如來大法生故，是名庶
子。
　　［三、真子］，謂大乘菩薩，稟受如來大法，生於法身，是名真子。

<xa>三車</xa>
　　﹝出法華經﹞
　　三車者，車即運載之義。喻三乘之人，各以所乘之法，運出三界，而至涅槃也。（三乘
者，菩薩乘、緣覺乘、聲聞乘也。三界者，欲界、色界、無色界也。梵語涅槃，華言滅度。
）
　　［一、羊車］，羊車者，以羊挽車，故名羊車。喻聲聞之人，修四諦行，求出三界，但
欲自度，不顧他人。如羊之奔逸，竟不回顧後群，故以羊車喻之。經云：如彼諸子，為求羊
車，出於火宅。是也。（四諦者，苦諦、集諦、滅諦、道諦也。）
　　［二、鹿車］，鹿車者，以鹿挽車，故名鹿車。喻緣覺之人，修十二因緣行，求出三界
，而略有為他之心，如鹿之馳走，即能回顧後群，故以鹿車喻之。經云：如彼諸子，為求鹿
車，出於火宅。是也。（十二因緣者，一無明、二行、三識、四名色、五六入、六觸、七受
、八愛、九取、十有、十一生、十二老死。）
　　［三、牛車］，牛車者，以牛挽車，故名牛車。喻三藏教菩薩之人，修六度行，但欲度
人出於三界，而不求自出，如牛之荷負，安耐一切普運，故以牛車喻之。經云：如彼諸子，
為求牛車，出於火宅。是也。（三藏者，經藏、律藏、論藏也。六度者，一佈施、二持戒、
三忍辱、四精進、五禪定、六智慧也。）

<xa>三乘</xa>
<pb n="151"/>
　　﹝出法華經﹞
　　乘，即運載之義。謂聲聞、緣覺、菩薩各以其法為乘，運出三界生死，同到真空涅槃，
故名三乘。（三界者，欲界、色界、無色界也。梵語涅槃，華言滅度。）
　　［一、聲聞眾］，聞佛聲教而得悟道，故曰聲聞。謂其知苦、斷集、慕滅、修道，故以
此四諦為乘也。（四諦者，苦諦、集諦、滅諦、道諦也。）
　　［二、緣覺乘］，因觀十二因緣覺真諦理，故名緣覺。謂始觀無明緣乃至老死，此是觀
十二因緣生；次觀無明滅乃至老死滅，此是觀十二因緣滅。觀此因緣生滅，即悟非生非滅，
故以此十二因緣為乘也。（十二因緣者，一無明、二行、三識、四名色、五六入、六觸、七
受、八愛、九取、十有、十一生、十二老死也。）
　　［三、菩薩乘］，菩薩，梵語具雲菩提薩埵，華言覺有情。謂覺悟一切有情眾生也。菩
薩行六度行，廣化眾生出離生死，故以此六度為乘也。（六度者，一佈施、二持戒、三忍辱
、四精進、五禪定、六智慧也。）

<xa>三乘觀門</xa>
　　﹝出天台四教儀集註﹞
　　［一、聲聞觀苦諦為初門］，苦即三界生死之苦也，諦即審實之義。謂聲聞之人，知果
苦而斷集，因慕寂滅而修道品，諦觀五陰生死之身，即是眾苦之本，故觀苦諦為初門也。（
三界者，欲界、色界、無色界也。五陰者，色陰、受陰、想陰、行陰、識陰也。）
　　［二、緣覺觀集諦為初門］，集即招集之義。謂煩惱之因則能招集生死之苦果也。緣覺
之人，於十二因緣中，初從無明觀起，無明即屬集諦，了知苦果實由集因而生，故觀集諦為
初門也。（十二因緣者，一無明、二行、三識、四名色、五六入、六觸、七受、八愛、九取
、十有、十一生、十二老死也。）
　　［三、菩薩觀道諦為初門］，道即六度也。謂菩薩為利他故，廣行六度，化諸眾生；故
觀道諦為初門也。（六度者，一佈施、二持戒、三忍辱、四精進、五禪定、六智慧也。）

<xa>三田喻三種人</xa>
　　﹝出涅槃經﹞
　　［第一田］，此田渠流便利，無諸沙鹵瓦石棘刺，種一得百，以喻菩薩根性猛利，智慧
明瞭，利益眾生，無有窮盡，是為第一田也。（鹵音魯。）
　　［第二田］，此田雖無沙鹵瓦石棘刺，渠流險難，收實減半。以喻聲聞根性稍鈍，雖得
<pb n="152"/>
無漏，但能自利，不能度生，是為第二田也。（無漏者，謂聲聞惑業已斷，無復漏落三界生
死也。）
　　［第三田］，此田渠流險難，多諸沙鹵瓦石棘刺，種一得一，為藳草故，以喻闡提之人
，而於佛法無有信心。今為說法，以種後世善種，是為第三田也。（闡提，梵語一闡提，華
言信不具。外道名。）

<xa>三草</xa>
　　﹝出法華經文句﹞
　　草即藥草也。藥草既蒙雲雨之潤，即得生長，而能徧治眾病，變體成僊，以譬五乘之人
，既聞法華之教，無漏智慧即得增長，能破無明之惑，開佛知見，故以三草喻之。（五乘者
，菩薩乘、緣覺乘、聲聞乘、天乘、人乘也。）
　　［一、小草］，小草喻人、天也。謂法雨既沾，無不蒙潤，而人、天之機根力微弱，未
獲大益，故名小草。
　　［二、中草］，中草喻聲聞、緣覺也，謂此二乘之人，蒙佛法雨，而於大乘根漸增長，
故名中草。
　　［三、上草］，上草喻三藏教菩薩也。謂此菩薩，蒙佛法雨，敷榮郁茂，自他饒益，故
名上草。（三藏者，經藏、律藏、論藏也。）

<xa>三獸渡河</xa>
　　﹝出天台四教儀並法華玄義﹞
　　三獸喻三乘，河喻空理也。謂通教聲聞、緣覺、菩薩同出三界，取證空理，而根器有大
小，行位有淺深，如像、馬、兔，同共渡河，而有淺深之異。故以此為喻也。（三界者，欲
界、色界、無色界也。）
　　［一、象渡河］，象渡河者，喻菩薩之人也。謂菩薩修六度萬行，利益眾生，斷見、思
惑，及斷習氣盡，而證菩提。如像之渡河，得其底也。（六度者，一佈施、二持戒、三忍辱
、四精進、五禪定、六智慧也。見、思惑者，意根對法塵而起分別曰見惑；眼耳鼻舌身貪愛
色聲香味觸五塵曰思惑。習氣者，即見、思餘習之氣分也。）
　　［二、馬渡河］，馬渡河者，喻緣覺之人也。謂緣覺修十二因緣，斷見、思惑，雖兼斷
習氣，未能淨盡，而證真空之理。如馬之渡河，雖不至底，而漸深也。（十二因緣者，一無
明、二行、三識、四名色、五六入、六觸、七受、八愛、九取、十有、十一生、十二老死也
<pb n="153"/>
。）
　　［三、兔渡河］，兔渡河者，喻聲聞之人也。謂聲聞修四諦法，斷見、思惑，未能除斷
習氣，而但證真空之理。如兔之渡河，但浮水而過，不能深也。（四諦者，苦諦、集諦、滅
諦、道諦也。）

<xa>三義──比丘三義</xa>
　　﹝出大智度論﹞
　　梵語比丘，華言除饉。謂眾生薄福，在因無法自資，得報多所饉乏。出家之人，戒行是
良福田，能除因果之饉乏，故名除饉。或言不翻者，名捨三義故也。
　　［一、破惡］，謂比丘修戒定慧之道，能破見、思之惡，故名破惡。
　　［二、怖魔］，魔，梵語具雲魔羅，華言殺者。謂能殺人智慧之命也。比丘既能修道，
魔即念言，此人非但出我界域，亦能轉化於他，空我眷屬，魔即驚怖，故名怖魔。
　　［三、乞士］，乞是乞求之名，士是清雅之稱。謂比丘常當乞食，清淨自活。上乞法以
資慧命，下乞食以資色身，故名乞士。

<xa>三種僧</xa>
　　﹝出涅槃經﹞
　　［一、犯戒雜僧］，謂其雖持禁戒，為利養故，與破戒者常共親附，同其事業，雜處熏
習，因而破戒，是名犯戒雜僧也。
　　［二、愚癡僧］，謂其雖在阿蘭若處，諸根不利，闇鈍愚魯，經律論藏不能解了；於諸
弟子，或犯禁戒，亦不能教令清淨懺悔，是名愚癡僧也。（梵語阿蘭若，華言閑靜處。）
　　［三、清淨僧］，謂其本性清淨，嚴持戒律，通達經論，不為諸魔之所沮壞，又能調伏
利益一切眾生，為說諸戒輕重之相，堪稱護法無上大師，是名清淨僧也。

<xa>三法──律師三法</xa>
　　﹝出善見毗婆沙律﹞
　　［一、本毗尼藏］，梵語毗尼，華言律。謂為律師者，必本於毗尼，諷誦通利，句義辯
習，文字不忘，然後可以教授於人，所以稱之為律師也。
　　［二、堅持不雜］，謂為律師者，當懷慚愧，堅持法律，於毗尼藏所有文句義疏，悉皆
通達；若有問者，次第而答，不相雜亂，所以稱之為律師也。
<pb n="154"/>
　　［三、受持不忘］，謂為律師者，於毗尼藏所傳之師，須知次第授受之由。若佛授優波
離，如是次第師師相承，乃至於今，於其名字，或能盡知，或知一二，而不忘失，所以稱之
為律師也。

<xa>三圓滿</xa>
　　﹝出瑜伽師地論﹞
　　［一、行圓滿］，謂聽聞正法，依法修行，復能為他如法演說，自利利他之行既周，是
名行圓滿。
　　［二、果圓滿］，謂由修行，即能證涅槃之果，圓成滿足，是名果圓滿。（梵語涅槃，
華言滅度。）
　　［三、師圓滿］，師即受道之師。謂能以佛所說之法，教誡於我，復能引發一切梵行，
令得滿足，是名師圓滿。

<xa>三名──沙彌三名</xa>
　　﹝出翻譯名義﹞
　　梵語沙彌，華言息慈。謂息惡行慈也。
　　［一、驅烏沙彌］，謂能驅遣烏鳥，即七歲至十二三歲者，皆名驅烏沙彌也。
　　［二、應法沙彌］，謂能與出家之法相應，即十四歲至十九歲者，皆名應法沙彌也。
　　［三、名字沙彌］，謂能止息諸惡，勤行眾慈，可以沙彌名字稱之。即二十歲已上，皆
號名字沙彌也。

<xa>三種天</xa>
　　﹝出涅槃經﹞
　　天者，天然自然樂勝身勝，故名天也。
　　［一、世間天］，謂十方世界，一切剎土中，諸大國王，雖處人中，享受天福，是名世
間天。
　　［二、生天］，即一切眾生，修行十善之因，受其果報，或生欲界天，或生色界天，或
生無色界天，是名生天。（十善者，不殺生、不偷盜、不邪婬、不妄語、不兩舌、不惡口、
不綺語、不貪慾、不瞋恚、不邪見也。）
　　［三、淨天］，謂聲聞、緣覺斷諸煩惱，獲大神通，變化自在，清淨無染，是名淨天。
<pb n="155"/>

<xa>三界</xa>
　　﹝出華嚴孔目﹞
　　界，限也、別也。謂三界分限各別不同，故名界也。
　　［一、欲界］，欲有四種：一者情慾，二者色慾，三者食慾，四者淫慾。下極阿鼻地獄
，上至第六他化天，男女相參，多諸染欲，故名欲界。（梵語阿鼻，華言無間。第六他化天
者，假他所化而自娛樂也。
　　［二、色界］，色即色質，謂雖離欲界穢惡之色，而有清淨之色，始從初禪梵天，終至
阿迦膩吒天，凡有一十八天，並無女形，亦無慾染，皆是化生，尚有色質，故名色界。（梵
語阿迦膩吒，華言質礙究竟。一十八天者，梵眾天、梵輔天、大梵天、少光天、無量光天、
光音天、少淨天、無量淨天、徧淨天、無雲天、福生天、廣果天、無想天、無煩天、無熱天
、善見天、善現天、色究竟天也。）
　　［三、無色界］，謂但有心識而無色質也。始從空處，終至非非想處，凡有四天。但有
受想行識四心，而無形質，故名無色界。（四天者，空無邊處天、識無邊處天、無所有處天
、非非想處天也。）

<xa>三事人勝諸天</xa>
　　﹝出大毗婆沙論﹞
　　［一、能勇猛］，諸天耽嗜欲樂，不復進修；是人雖不見當來之果，而能修諸苦行，精
進不怠，是能勇猛勝諸天也。
　　［二、能憶念］，諸天耽嗜欲樂，慧性常惛，是人能憶記曩久所作所說之事，了了分明
，悉無忘失，是能憶念勝諸天也。
　　［三、能梵行］，梵者，淨也。諸天耽嗜欲樂，不復增修善業；是人初發心時，能種殊
勝善根，愛持戒律，行業清淨，是能梵行勝諸天也。

<xa>三事勝──閻浮提人三事勝餘三洲</xa>
　　﹝出長阿含經﹞
　　梵語閻浮提，華言勝金洲，即南洲也。三洲者，東弗於逮、西瞿耶尼、北郁單越也。
　　［一、勇猛強記］，謂南洲之人，於諸教法，勇猛讀誦，記聞廣博，心不忘失；其餘三
洲，則不能然，所以勝之也。
<pb n="156"/>
　　［二、勤修梵行］，謂南洲之人，於諸清淨梵行，則能精勤修習，期證道果；其餘三洲
，則不能然，所以勝之也。
　　［三、佛出其土］，謂南洲乃是中華文物之國，一切聖賢，皆出其中，其人易化，所以
佛之降生，必在斯土。其餘三洲，則不示現，所以勝之也。

<xa>三種人難報</xa>
　　﹝出大毗婆沙論﹞
　　佛告比丘：我見有三種人，於諸有情多獲利益，其恩難報；假使盡其形壽，以諸上妙衣
服、飲食、臥具、醫藥及餘資緣而供養之，亦不能報也。
　　［一、令出家者］，謂若有人，為其說法，勸令出家，剃髮染衣，以正信心受持淨戒，
乃至成就菩提，其恩難報也。（梵語菩提，華言道。）
　　［二、令知集法者］，集，積集也。謂眾生積集煩惱惑業，而能招集生死之苦；若有人
為其說法，令知煩惱過患，而滅除之，其恩難報也。
　　［三、令得漏盡者］，漏盡者，謂眾生生死惑俱盡，不漏落三界也。若有人為其說法，
令如法而修，破除煩惱，出離生死之苦，而證真空涅槃之樂，其恩難報也。（三界者，欲界
、色界、無色界也。梵語涅槃，華言滅度。）

<xa>三妃──太子三妃</xa>
　　﹝出瑞應經並翻譯名義﹞
　　經云：太子十七歲納妃三人，以示同人法也。
　　［一、瞿夷］，梵語瞿夷，華言明女。其父名水光長者。女生之時，日將沒，餘光照其
室內皆明，因名瞿夷，是太子第一妃也。
　　［二、耶輸］，梵語耶輸陀羅，華言華色。是太子第二妃，即羅睺羅之母也。其父名移
施長者。
　　［三、鹿野］，鹿野是太子第三妃也，其父名釋長者。

<xa>三善知識</xa>
　　﹝出止觀﹞
　　知識者，聞名欽德曰知，睹形敬奉曰識。謂修行之人，欲得道果，必由教授知識以訓誨
，同行知識以策勵，外護知識以資養，三者俱備，方能成就其功，故名善知識也。
<pb n="157"/>
　　［一、教授善知識］，宣傳聖言曰教，訓誨於我曰授；即教授之師也。謂其人內外方便
，通塞障礙皆能決了，是名教授善知識。
　　［二、同行善知識］，謂修觀行之人，互相策發，切磋琢磨，併心齊志，如乘一船，故
名同行善知識。
　　［三、外護善知識］，護，猶助也。謂營理所須，以助修行之人；或有外侮，而能捍御
，故名外護善知識。

<xa>三想</xa>
　　﹝出大智度論﹞
　　般若經云：菩薩欲成無上道者，應起平等心，於一切眾生，無有偏黨，皆生親愛之想，
莫生怨心，莫生中人心，故名三想。
　　［一、怨想］，怨想者，謂有人加害於我，及害我父母兄弟者，亦生親愛之想也。
　　［二、親想］，親想者，謂於父母兄弟及親戚朋友等，皆生親愛之想也。
　　［三、中人想］，中人想者，謂於非怨非親之人，亦生親愛之想也。

<xa>三思</xa>
　　﹝出華嚴經疏鈔﹞
　　［一、審慮思］，謂在意地籌量之時，未有所作，故名審慮思。
　　［二、決定思］，謂意既決定，乃有所作，是名決定思。
　　［三、動發思］，唯識論云：動身之思，名為身業；發語之思，名為語業，是名動發思
。

<xa>三惡覺</xa>
　　﹝出涅槃經並宗鏡錄﹞
　　覺即知覺。宗鏡錄云：若唯修事定，但習世禪，雖曰修行，猶生惡覺，以不制意地，未
斷其原故也。經云：一切凡夫，雖善護身心，猶故生於三種惡覺。是也。
　　［一、欲覺］，欲即貪慾，謂一切凡夫之人，不了五塵過患，而於順情之境，種種貪求
，而生惡覺，故名惡覺。（五塵者，色塵、聲塵、香塵、味塵、觸塵也。）
　　［二、恚覺］，恚即瞋恚，謂一切凡夫之人，不了五塵過患，而於違情之境，種種忿怒
，而生惡覺，故名恚覺。
<pb n="158"/>
　　［三、害覺］，謂一切凡夫之人，常為覺觀怨賊之所侵害，故名害覺。（覺觀者，初心
在緣曰覺，細心分別曰觀。）

<xa>三報</xa>
　　﹝出慈悲水懺﹞
　　［一、現報］，謂現世作惡，現身即受惡報；現世作善，現身即受善報，是名現報。
　　［二、生報］，謂此生作善作惡，來生方受善惡之報，是名生報。
　　［三、後報］，謂或過去無量生中作善作惡，於此生中受善惡報，或在未來無量生中，
受善惡報，是名後報。

<xa>三業</xa>
　　﹝出析玄記﹞
　　［一、身業］，身業，即身所作之業也。有善有惡。若殺生、偷盜、邪婬，即身惡業也
；若不殺、不盜、不婬，即身善業也。
　　［二、語業］，語業，即口所說之業也，有善有惡。若妄言、綺語、惡口、兩舌，即口
惡業也；若不妄言、不綺語、不惡口、不兩舌，即口善業也。
　　［三、意業］，意業，即意所起之業也，有善有惡。若貪慾、瞋恚、邪見，即意惡業也
；若不貪慾、不瞋恚、不邪見，即意善業也。

<xa>三福田</xa>
　　﹝出優婆塞戒經﹞
　　［一、報恩福田］，謂父母有養育之恩，師長有教誨之恩，若能供養恭敬，非惟報答其
恩，抑且自然獲福，是名報恩福田。
　　［二、功德福田］，謂若能恭敬供養佛法僧三寶，非但成就無量功德，亦能獲其福報，
是名功德福田。（佛，梵語具雲佛陀，華言覺。僧，梵語具雲僧伽，華言和合眾。）
　　［三、貧窮福田］，謂若見貧窮困苦之人，當起慈愍之心，以己所有資生等物而給施之
，雖不求報，則亦自然獲福，是名貧窮福田。

<xa>三福業</xa>
　　﹝出增一阿含經﹞
<pb n="159"/>
　　［一、施福業］，謂修行之人，若遇貧窮之人來乞之時，須食與食，須衣與衣，乃至臥
具醫藥，隨其所欲，皆悉施與；因施獲福，是名施福業也。
　　［二、平等福業］，謂修行之人，能持戒律，不興惡想，梵行端嚴，語言和雅，以平等
慈悲愛護之心，普覆一切有情，令得安隱；以平等心，而能致福，是為平等福業也。
　　［三、思惟福業］，謂修行之人，以智慧觀察，了知出要之法，遠離世間塵緣雜想，以
此思惟，為出世善福之業，是為思惟福業也。

<xa>三供養</xa>
　　﹝出普賢行願疏﹞
　　［一、財供養］，謂以世間財寶及以種種上妙諸供養具，供養諸佛、菩薩，是名財供養
。（菩薩，梵語具雲菩提薩埵，華言覺有情。）
　　［二、法供養］，謂依佛所說教法，修於眾行，乃至不捨菩薩業，不離菩提心，即是以
法供養諸佛、菩薩，是名法供養。（梵語菩提，華言道。）
　　［三、觀行供養］，謂依中道妙觀，觀於一念之心，具足三諦之法，無有缺減。眾生、
諸佛，平等不二，煩惱、生死，即是菩提涅槃。唸唸觀之，即是供養諸佛、菩薩，是名觀行
供養。（三諦者，真諦、俗諦、中諦也。梵語涅槃，華言滅度。）

<xa>三應供養</xa>
　　﹝出增一阿含經﹞
　　［一、如來所應供養］，謂如來出現世間，咸欲利樂一切眾生，於天人中，最尊最上，
不降伏者而降伏之，無救護者而救護之，未度脫者而度脫之，以是因緣，一切天人所應供養
。
　　［二、阿羅漢所應供養］，梵語阿羅漢，華言無學。謂阿羅漢生死已盡，梵行已立，而
能利益有情，為世福田，以是因緣，一切天人所應供養。
　　［三、轉輪聖王所應供養］，謂轉輪聖王恆以正法治化天下，使其人民不殺不盜、無諸
過惡，咸被恩澤，各得其所，以是因緣，一切人民所應供養。

<xa>三種示導</xa>
　　﹝出般若經﹞
　　示，開示；導，引導。謂菩薩見諸有情，在地獄中受極苦報，即起拯濟之心，故有三種
<pb n="160"/>
示導也。
　　［一、神變示導］，謂菩薩憫彼地獄之苦，故現神通之力，滅除湯火刀劍種種苦具，令
諸眾生藉此神變，從地獄出，生天人中，受諸快樂，是為神變示導。
　　［二、記說示導］，謂菩薩憫彼地獄之苦，而於眾生唸唸記憶不忘而為說法，令諸眾生
藉此法力，從地獄出，生天人中，受諸快樂，是為記說示導。
　　［三、教誡示導］，謂菩薩憫彼地獄之苦，即發慈悲喜捨之心，說法教誡，令諸眾生，
藉此教誡，從地獄出，生天人中，受諸快樂，是為教誡示導。

<xa>三善道</xa>
　　﹝出四教儀集註﹞
　　三善道者，謂天、人、阿修羅，同修十善，雖有上中下品不同，皆名善道。（十善者，
不殺生、不偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也
。）
　　［一、天道］，天即欲界、色界、無色界諸天也。謂因修上品十善，復修世間禪定，得
生其中，是名天道。
　　［二、人道］，人即四天下之人也。謂因行五常、五戒，復行中品十善，得生其中，是
名人道。（四天下，即四洲：東弗於逮，西瞿耶尼，南閻浮提，北郁單越也。五常者，仁義
禮智信也。五戒者，不殺、不盜、不邪婬、不妄語、不飲酒也。）
　　［三、修羅道］，梵語阿修羅，華言無酒。謂雖行五常，欲勝他故，行下品十善，得生
其中，是名修羅道；亦名僊道者，以修羅一道攝屬不定故也。（無酒者，修羅於四天下採花
醞於大海，魚龍業力，其味不變，遂嗔妒，誓斷酒，故名無酒。）

<xa>三種禮佛</xa>
　　﹝出華嚴孔目﹞
　　［一、成過禮］，謂禮佛時，身儀不正，而與輕慢相應，如碓上下，佛制有過，是名成
過禮。
　　［二、相似禮］，謂禮佛時，身儀雖似端正，而與雜覺相應，是名相似禮。（雜覺者，
謂覺知之念紛雜也。）
　　［三、順實禮］，謂禮佛時，身儀端正，而與正智相應，隨順實理，是名順實禮。

<pb n="161"/>
<xa>三發心</xa>
　　﹝出翻譯名義﹞
　　［一、發大智心］，謂欲以智慧廣求一切佛法，普令眾生，皆得法喜之樂，是名發大智
心。
　　［二、發大悲心］，謂慈愍一切眾生輪迴生死，受種種苦，誓願救拔，是名發大悲心。
　　［三、發大願心］，謂依四弘誓願，發無上菩提之心，上求佛道，下化眾生，是名發大
願心。（四弘誓願者，眾生無邊誓願度、煩惱無數誓願斷、法門無量誓願學、佛道無上誓願
成也。）

<xa>三發心</xa>
　　﹝出釋氏要覽﹞
　　［一、厭離有為發心］，謂人厭惡世間皆是有為之法，能招三界生死之苦，欲求出離此
苦，即發心修行，是名厭離有為發心。（三界者，欲界、色界、無色界也。）
　　［二、所求菩提發心］，梵語菩提，華言道。謂人宿有善本，具正知見，欲求出世妙道
，即發心修行，是名所求菩提發心。
　　［三、饒益有情發心］，有情即眾生也。謂人起慈悲心，愍念世間一切眾生受生死苦，
即發心修行，願拔其苦而與其樂，是名饒益有情發心。

<xa>三種發心</xa>
　　﹝出觀經妙宗鈔﹞
　　觀無量壽佛經云：若有眾生，願生彼國者，發三種心，當得往生。（彼國者，西方安養
淨土也。）
　　［一、至誠心］，至，專也；誠，實也。謂此土眾生，欲生彼國，當發專至誠實之心，
正念真如，求願往生，故名至誠心。
　　［二、深心］，謂求無上佛果，必須心契深理；欲契深理，必須厚種善根。涅槃經云：
深根難拔，故名深心。
　　［三、發願心］，謂以真如實心、趣果善心，二心功德，善巧迴向，發願求生淨土，速
證法忍，廣拔一切眾生苦惱，故名發願心。（法忍者，謂於無生之法，忍可、忍證也。）

<xa>三種發菩提心</xa>
<pb n="162"/>
　　﹝出起信論﹞
　　［一、直心］，直心者，謂心常質直，離諸諂曲，能行正法，即是菩提之心也。
　　［二、深心］，深心者，謂於正法，心生深信，而復樂修一切善行，即是菩提之心也。
　　［三、大悲心］，大悲心者，悲即悲愍，謂悲愍一切受苦眾生，常思救護，令其安樂，
即是菩提之心也。

<xa>三行</xa>
　　﹝亦名三種業，出大智度論並王法念處經﹞
　　［一、福行］，謂因修十善等福報，生欲界天上人間及阿修羅，享福受樂，故名福行。
（十善者，不殺生、不偷盜、不邪婬、不妄語、不兩舌、不惡口、不綺語、不貪慾、不瞋恚
、不邪見也。梵語阿修羅，華言無酒。）
　　［二、罪行］，謂因作五逆、十惡等罪報，生畜生、餓鬼、地獄，責罪受苦，故名罪行
。（五逆者，一殺父母、二破和合僧、三出佛身血、四殺阿羅漢、五破羯磨僧也。十惡者，
殺生、偷盜、邪婬、妄語、兩舌、惡口、綺語、貪慾、瞋恚、邪見也。）
　　［三、無動行］（亦名不動行。）謂修世間禪定，報生色界、無色界天，心定不動，故
名無動行。

<xa>三種清淨</xa>
　　﹝出大智度論﹞
　　［一、心清淨］，謂修學般若菩薩，不生染心，不生嗔心，不生憍慢心，不生慳貪心，
不生邪見心，是名心清淨。（梵語般若，華言智慧。）
　　［二、身清淨］，謂修學般若菩薩，心既清淨，再後受身，常得化生，是名身清淨。
　　［三、相清淨］，謂修學般若菩薩，身心既皆清淨，則能具足相好，莊嚴其身，故名相
清淨。

<xa>三業──清淨三業</xa>
　　﹝出纓珞經﹞
　　經云：須菩提問佛色身，佛即以三業答之。（梵語須菩提，華言空生，又云善現。）
　　［一、身行清淨］，謂身之所行，能防塞一切諸不善法，是名身業清淨。
　　［二、口言真誠］，謂凡所言說，真實誠信，永離邪妄之語，是名口業清淨。
<pb n="163"/>
　　［三、意專向道］，謂收攝身心，常居寂定，無他異念，是名意業清淨。

<xa>三業供養</xa>
　　﹝出法華文句﹞
　　［一、身業供養］，謂身至誠敬禮諸佛菩薩，是名身業供養。
　　［二、口業供養］，謂口發言稱美諸佛菩薩功德，是名口業供養。
　　［三、意業供養］，謂端心正意，想念諸佛菩薩相好，是名意業供養。

<xa>三種淨業</xa>
　　﹝出觀無量壽佛經﹞
　　經云：韋提希白佛言：世尊！我今樂生極樂世界阿彌陀佛所，唯願世尊教我思惟，教我
正受。於是世尊以三種淨業，答思惟十六妙觀酬正受。故知三種淨業，乃往生淨土之因也。
（梵語韋提希，華言思惟。梵語阿彌陀，華言無量壽。十六妙觀者，日觀、水觀、地觀、寶
樹觀、八功德水觀、總觀、華座觀、像觀、佛真身觀、觀世音觀、大勢至觀、普想觀、雜想
觀、上輩生觀、中輩生觀、下輩生觀也。）
　　［一、孝養父母等業］，謂若能孝養父母，奉事師長，則必慈心不殺，修行十善，是為
淨業。（十善者，不殺生、不偷盜、不邪婬、不妄語、不兩舌、不惡口、不綺語、不貪慾、
不瞋恚、不邪見也。）
　　［二、受持三歸等業］，謂歸依佛法僧寶，具足眾戒，不犯威儀，是為淨業。
　　［三、發菩提心等業］，梵語菩提，華言道。謂發無上道心，深信因果，誦大乘經，勸
進行者，是為淨業。

<xa>三施</xa>
　　﹝出大智度論﹞
　　［一、財施］，謂自能持戒，不侵他人財物；又能以己之財，施與他人，是名財施。
　　［二、法施］，謂既能財施，又能為人說法，令其開悟，是名法施。
　　［三、無畏施］，謂一切眾生，皆畏於死。持戒之人，無殺害心，令其無畏，是名無畏
施。

<xa>三施</xa>
<pb n="164"/>
　　﹝出華嚴經疏鈔﹞
　　［一、飲食施］，飲食施者，謂見飢餓之人，即以飲食濟其困餒，是名下品施。
　　［二、珍寶施］，珍寶施者，謂見貧窮之人，即以財物珍寶周其窘乏，是名中品施。
　　［三、身命施］，身命施者，謂但割身肉，濟於飢餓眾生，名身施；若全身施與，命亦
隨盡，名命施。此施極難極重，是名上品施。

<xa>三輪體空</xa>
　　﹝出能斷金剛經論﹞
　　謂佈施時，體達施者、受者及所施物皆悉本空，則能摧碾執著之相，是名三輪體空。
　　［一、施空］，謂能施之人，體達我身本空，豈有我為能施。既知無我，則無希望福報
之心，是名施空。
　　［二、受空］，謂既體達本無我為能施之人，亦無他人為受施之者，是名受空。
　　［三、施物空］，物即資財珍寶等物，謂能體達一切皆空，豈有此物，而為所施，是名
施物空。

<xa>三種不堅易三堅法</xa>
　　﹝出本事經﹞
　　［一、不堅財貿易堅財］，謂一切世間財物，體非堅固，聚散無常，不可久保。若能持
用佈施清淨梵行之人，遠求無上安樂涅槃，或求當來天人樂果，即為堅固之財，永久不壞矣
，是為不堅之財貿易堅財也。（梵語涅槃，華言滅度。）
　　［二、不堅身貿易堅身］，謂父母所生之身，乃四大假合而成，危脆不實，體非堅固，
生滅無常，不可久存；若能持守五戒，清淨無染，修習菩提無上之道，以證金剛不壞之身，
是為以不堅身貿易堅身也。（四大者，地大、水大、火大、風大也。五戒者，不殺、不盜、
不邪婬、不妄語、不飲酒也。）
　　［三、不堅命貿易堅命］，謂人所受之命，雖壽夭不齊，皆同夢幻，體非堅固，焂忽無
常，不可久保。若能了知四諦，修習正法，超越生死，以續常住不朽慧命，是為以不堅命貿
易堅命也。（四諦者，苦諦、集諦、滅諦、道諦也。）

<xa>三聚戒</xa>
　　﹝出菩薩戒義疏並法苑珠林﹞
<pb n="165"/>
　　聚，集也。戒，禁戒也。此三種戒，能攝一切大乘諸戒，故名三聚戒。法苑珠林云：大
聖度人，功唯在戒。莊嚴論云：初律儀戒以禁防為體，後攝善、攝生二戒，以勤勇為體。
　　［一、攝律儀戒］，攝律儀戒者，謂一切律儀，無不聚攝也。律即法律，是禁止之義；
儀即儀式，是軌範之義。法苑珠林云：攝律儀者，要唯有四：一者不得為利養故，自讚毀他
。二者不得故慳，不施前人。（即外人也。）三者不得嗔心打罵眾生。四者不得謗大乘經典
。持此四法，無惡不離，故名攝律儀戒。
　　［二、攝善法戒］，攝善法戒者，所行之行，能攝一切善法也。謂身口意所作善法及聞
思修三慧，佈施等六度之法，無不聚攝，故名攝善法戒。（三慧者，一聞慧，謂聞法而生智
慧也；二思慧，謂思惟而生智慧也；三修慧，謂修習而生智慧也。六度者，一佈施、二持戒
、三忍辱、四精進、五禪定、六智慧也。）
　　［三、攝眾生戒］，攝眾生戒者，謂能攝受一切眾生也。能攝之行，即是慈悲喜捨。慈
名愛念，能與眾生樂故；悲名憐愍，能拔眾生苦故；喜名喜慶，慶一切眾生離苦得樂故；捨
名無憎無愛，常念眾生，同得無憎無愛故。以此等法，攝諸眾生也。

<xa>三事戒</xa>
　　﹝出大寶積經﹞
　　［一、身淨戒］，謂身受諸戒，無有闕漏，無有毀犯，是名身淨戒。
　　［二、言淨戒］，謂一切所說語言，無有諛諂，虛誑不實，是名言淨戒。
　　［三、意淨戒］，謂蠲除惡覺，離諸貪慾，是名意淨戒。

<xa>三義──滅有三義</xa>
　　﹝出華嚴經隨疏演義鈔﹞
　　華嚴疏云：梵語毗尼，或翻為滅，滅有三義。
　　［一、滅業非］，謂戒能滅殺盜等罪業之過非，故名滅業非。
　　［二、滅煩惱］，謂戒能滅貪瞋癡等煩惱，故名滅煩惱。
　　［三、得滅果］，謂因戒故，既滅業與煩惱，即得無為寂滅之果，故名得滅果。

<xa>三種忍行</xa>
　　﹝出諸經要集﹞
　　［一、身忍行］，謂菩薩修行時，捨身命財，無有吝惜。雖被割截身體，而能忍受，是
<pb n="166"/>
名身忍行。
　　［二、口忍行］，謂菩薩修行時，雖被人輕嫌打罵，聞已能忍，不起斗諍，是名口忍行
。
　　［三、意忍行］，謂菩薩修行時，雖被人毀訾罵辱，瞋恚呵責，聞已能忍，不起忿恨之
心，是名意忍行。

<xa>三種精進</xa>
　　﹝出菩薩善戒經﹞
　　［一、莊嚴精進］，莊即端莊，嚴即嚴飾。謂菩薩發心時，精勤修習一切梵行，莊嚴道
果；復為化諸眾生，於三界中示現受生，乃至為慈悲故，入地獄中代其受苦，心不休息，是
名莊嚴精進。（三界者，欲界、色界、無色界也。）
　　［二、攝善法精進］，謂菩薩既修六度梵行，不為煩惱惡業邪見之所傾動，攝持世間、
出世間一切善法，心不放逸，是名攝善法精進。（六度者，一佈施、二持戒、三忍辱、四精
進、五禪定、六智慧也。）
　　［三、利益眾生精進］，謂菩薩於一切時，修習聖道，利益一切眾生，以種種法而化導
之，咸使斷滅惡因，成就善果；雖歷塵劫，心不疲倦，是名利益眾生精進。

<xa>三種勝勇猛</xa>
　　﹝出大乘莊嚴經論﹞
　　［一、願勝勇猛］，願即誓願。謂初修行之時，鬚髮四弘誓願，發大勇猛，成佛菩提，
廣化有情，知勝功德，是名願勝勇猛。（四弘誓者，眾生無邊誓願度，煩惱無數誓願斷，法
門無量誓願學，佛道無上誓願成也。梵語菩提，華言道。）
　　［二、行勝勇猛］，行即所修之行，謂至心學道，能行妙行，發大勇猛，決趣菩提，是
名行勝勇猛。
　　［三、果勝勇猛］，果即修因所感之果。謂一心精進，修諸妙行，發大勇猛，決求成佛
，於彼之時，與一切佛平等無二，是名果勝勇猛。

<xa>三種定業輪</xa>
　　﹝出地藏十輪經﹞
　　定即禪定，業即行業，輪有運轉摧碾之義。謂如來以禪定誦習之法輪，摧碾一切煩惱惑
<pb n="167"/>
業，而成無上菩提；亦令眾生如說修行，而證道果。故說此三種定業輪也。（梵語菩提，華
言道。）
　　［一、建立修定業輪］，謂令眾生修行正觀，觀察無明煩惱起滅之相，及觀察世間如幻
如化；以安那般那數息之法，修習靜慮，則能摧破一切惑業，心住正定，是為建立修定業輪
。（梵語安那般那，華言出息入息，即數息觀也。）
　　［二、建立習誦業輪］，謂令眾生習誦大乘經教，初中後夜，精勤無怠，心不散亂，則
能摧破一切惑業，是為建立習誦業輪。
　　［三、建立營福業輪］，謂令眾生修行佈施、持戒、造像、建塔、供佛法僧，又營種種
福報之事，則能摧破一切惑業，是為建立營福業輪。

<xa>三勝學</xa>
　　﹝出瑜伽師地論﹞
　　［一、增上戒學］，謂具足受持大小乘戒，制伏過非，成就威儀，於諸戒法而能增勝，
是名增上戒學。
　　［二、增上心學］，謂能捨欲界諸不善法，得入初禪，乃至入第四禪，於諸定心而能增
勝，是名增上心學。（初禪、四禪，即色界天也。）
　　［三、增上慧學］，謂於四聖諦等法，如實能知，是名增上慧學。（四聖諦者，苦聖諦
、集聖諦、滅聖諦、道聖諦也。）

<xa>三事無盡</xa>
　　﹝出眾德三昧經﹞
　　［一、佈施無盡］，謂菩薩好喜佈施，不吝財物乃至軀命，悉能施與，心不疲厭，是名
佈施無盡。
　　［二、持戒無盡］，謂菩薩護持禁戒，未曾違捨。見犯戒者，憐愍悲哀；見奉戒者，尊
重愛敬。復以戒法傳化他人，心不疲厭，是名持戒無盡。
　　［三、博聞無盡］，謂菩薩聞如是法，即當奉行，思欲化他，必須博學一切經典，與夫
世間藝術無不諳練，求聞稟聽，心不疲厭，是名博聞無盡。

<xa>三種證相不同</xa>
　　﹝出法華懺儀﹞
<pb n="168"/>
　　謂修習法華三昧，於三七日中，一心精進，有三種證相之不同者，蓋由所修之人根性之
有異也。（梵語三昧，華言正定。）
　　［一、下根證相］，謂行人於三七日中，獲得戒根清淨，就中所證之相，亦有三品不同
。若於三七日中，或得靈異好夢，或覺諸根明淨，四大輕利，道心勇發，是下品戒根漸淨之
相。若於三七日內，行道坐禪之中，忽見光華淨色，聞妙香氣及微妙音聲稱讚，身心慶悅，
得法喜樂，即是中品戒根淨相。若於三七日中，身心寂淨，或自見其身著淨法服，威儀齊整
，身相端嚴，信心開發，得法喜樂，無所怖畏，即是上品戒根淨相。如是三品，總為下根行
者所證之相。
　　［二、中根證相］，謂行人於禪定中，所得定根清淨，就中所證之相，亦有三品不同。
若於坐禪之時，忽覺身心澄靜，發諸禪定，覺觀分明，喜樂一心，即是下品定根淨相。若於
坐禪之時，身心安定，覺出入息長短細微，遍身毛孔出入無閡；或見自身諸不淨相，因發禪
定，身心快樂，寂然正受，即是中品定根淨相。若於坐禪之時，身心安靜，緣自五陰之身，
即覺無常苦空夢幻不實，乃至一切諸法不生不滅，猶如虛空，寂靜無為；厭離世間，憫念一
切，即是上品定根淨相。此之三品，總為中根行者所證之相。（五陰者，色陰、受陰、想陰
、行陰、識陰也。）
　　［三、上根證相］，謂行人於禪定中，所得慧根清淨，就中所證之相，亦有三品不同。
若於行坐念誦之中，忽覺身心如雲如影，夢幻不實，因此覺心，則發智慧，了達諸法無有障
礙，於諸經論，隨義解釋，難問無滯，即是下品慧根法相。若於行坐誦念之中，身心寂然，
猶如虛空，於正慧中，面見普賢菩薩，與無量菩薩而自圍繞，悉現其前，於是得大智慧，於
諸佛所說之法，通達妙義，說無窮盡，即是中品慧根證相。若於行坐念誦之中，身心豁然清
淨，入深禪定，覺慧分明，得無礙總持，獲六根清淨，開佛知見，入菩薩位，即是上品慧根
證相。此之三品，總為上根行者所證之相。（六根者，眼根、耳根、鼻根、舌根、身根、意
根也。）

<xa>三善根</xa>
　　﹝出阿毗達磨集異門足論﹞
　　［一、無貪善根］，謂於五欲之境，不貪、不著、不愛、不樂，此無貪法，是善種性，
能為無量善法根本，故名無貪善根。（五欲者，色慾、聲欲、香欲、味欲、觸欲也。）
　　［二、無嗔善根］，謂於一切眾生，不生憤恚，不欲損惱，此無嗔法，是善種性，能為
無量善法根本，故名無嗔善根。
<pb n="169"/>
　　［三、無癡善根］，謂於一切諸法，皆悉明瞭通達，知是善法，知是不善法，知有罪法
，知無罪法，知應修法，知不應修法，此無癡法，是善種性，能為無量善法根本，故名無癡
善根。

<xa>三樂</xa>
　　﹝出大寶積經﹞
　　［一、天樂］，天然自然，樂勝身勝，故名為天。修十善者，生於天上，而受種種殊勝
妙樂，故名天樂。（十善者，不殺生、不偷盜、不邪婬、不妄語、不兩舌、不惡口、不綺語
、不貪慾、不瞋恚、不邪見也。）
　　［二、禪樂］，謂修行之人，入諸禪定，一心清淨，萬慮俱寂，自然得其禪悅之趣，故
名禪樂。
　　［三、涅槃樂］，梵語涅槃，華言滅度。謂修行之人，既離生死之苦，得證涅槃之樂，
經云：生滅滅已，寂滅為樂，故名涅槃樂。

<xa>三因三果</xa>
　　﹝出瑜伽師地論﹞
　　［一、異熟因異熟果］，異世成熟，名為異熟。謂今世所作善惡之因，即感未來世善惡
之果，是名異熟因異熟果。
　　［二、福因福果］，謂佈施持戒忍辱為因，即感現在及未來世所作種種事業皆得自在之
果，是名福因福果。
　　［三、智因智果］，謂修習一切智慧為因，能證三乘及以佛果，是名智因智果。（三乘
者，聲聞乘、緣覺乘、菩薩乘也。）

<xa>三患──龍有三患</xa>
　　﹝出諸經要集﹞
　　龍，鱗蟲之長。能幽能明，能大能小。然有此三患也。
　　［一、熱風熱沙患］，謂一切龍，若遇熱風熱沙著身之時，燒皮燒肉及以骨髓，即受痛
苦，故名為患。
　　［二、惡風暴起患］，謂一切龍，若遇惡風卒暴起時，其飾身寶衣，自然而失，龍身乃
現，即受苦惱，故名為患。
<pb n="170"/>
　　［三、畏金翅鳥患］，謂一切龍正娛樂時，被金翅鳥入於龍宮，搏取始生龍子食之，即
生怖畏，故名為患。

<xa>三種鬼神魔</xa>
　　﹝出釋禪波羅蜜次第法門﹞
　　魔能現諸形相，惱亂行人，障蔽禪定；若不預善分別，以祛除之，則使魔得其便，身心
恐怖，有妨精進，而道業難成矣。
　　［一、精媚鬼］，謂精神變化厭媚於人也。以十二時中子鼠、丑牛等獸為種種相，或作
少男少女，老宿之形，及可畏等相，惱亂行人，各當其時而來。善須別識。若多卯時來者，
必是狐兔之類，說其名字，精媚即散。餘時之來者，類此可知。呼其名字，即皆消滅也。
　　［二、[情-青+阜]惕鬼］（[情-青+阜]音堆，惕音剔。）[情-青+阜]惕即
惡夜叉。摩訶止觀云：拘那含佛末法之時，有一比丘，好惱亂眾僧，為眾擯出，遂發惡誓，
常惱坐禪之人。此鬼亦作種種形貌，或如蟲類緣人頭面鑽刺之狀，或抱持於人，或復言說音
聲喧鬧，及作諸獸之形來惱行人，應即覺知，一心閉目，陰而罵之。作是言：我今識汝，汝
是閻浮提中，食火嗅香等輩，喜破戒種。我今持戒，終不畏汝。兼誦戒律以除卻之。彼鬼即
便退去，無能惱亂也。（梵語夜叉，華言勇健。梵語摩訶，華言大。拘那含，梵語具雲拘那
含牟尼，華言金寂。梵語比丘，華言乞士。梵語閻浮提，華言勝金洲。）
　　［三、魔羅鬼］，梵語魔羅，華言能奪命。以能奪行人智慧之命故也。此鬼多作三種形
相，惱亂行人。一、違情之事，即丑色惡聲等可畏五塵，及虎狼師子羅剎等類；二、順情之
事，即美色嬌聲，可愛五塵，及父母等形相之類；三、非違非順之事，即尋常所見五塵等類
。以上三事，或令怖畏，或令愛著，皆能動亂行人之心，而使禪定不得發也。（五塵者，色
塵、聲塵、香塵、味塵、觸塵也。）

<xa>三障──餓鬼三障</xa>
　　﹝出瑜伽師地論﹞
　　［一、外障］，謂此餓鬼，常受飢渴，皮肉血脈皆悉枯槁，頭髮髼亂，其面黯黑，唇口
乾焦，常以其舌自舐口面，慞惶馳走，處處求食，所到泉池，便見其水變成膿血，自不欲飲
。如是等鬼，由外障礙飲食，是名外障。
　　［二、內障］，謂此餓鬼，咽或如針，口或如炬，其腹寬大。由此因緣，縱得飲食，不
能啖飲。如是等鬼，由內障礙飲食，是名內障。
<pb n="171"/>
　　［三、無障］，謂有餓鬼，名猛焰鬘，雖於飲食無有障礙，然隨所飲啖之物，皆被燒然
，變成火炭；由此因緣，飢渴大苦，是名無障。

<xa>三惡道</xa>
　　﹝出天台四教儀集註﹞
　　道即能通之義。謂一切眾生，造作惡業，而生其處，故名惡道也。
　　［一、地獄道］，謂此處在地之下，鐵圍山間，有八寒八熱等獄，即造作極重惡業眾生
墮於此道，故名地獄道。（八寒者，頞浮陀獄、泥賴浮陀獄、阿吒吒獄、阿波波獄、嘔喉獄
、郁波羅獄、波頭摩獄、芬陀利獄也。八熱者，想獄、黑繩獄、堆壓獄、叫喚獄、大叫喚獄
、燒炙獄、大燒炙獄、無間獄也。）
　　［二、餓鬼道］，餓鬼道有三種。一謂罪業極重者，積劫不聞漿水之名。其次者，但伺
求人間蕩滌膿血糞穢。又其次者，時或一飽。即造作惡業眾生，由慳貪故，生於此道，故名
餓鬼道。
　　［三、畜生道］，謂披毛戴角，鱗甲羽毛，四足多足，有足無足，水陸空行等。即造作
惡業眾生，由愚癡故，生於此道，故名畜生道。

<xa>三途對三毒</xa>
　　﹝出慈悲水懺﹞
　　［一、火途對嗔忿］，火途即地獄道也。謂其處受苦眾生，常為鑊湯爐炭等熱苦所逼，
故四解脫經稱為火途。蓋由眾生無慈悲心，常懷嗔忿，致感斯報。故云火途對嗔忿。
　　［二、刀途對慳貪］，刀途即餓鬼道也。謂其處受苦眾生常受刀杖驅逼等苦，故四解脫
經稱為刀途，蓋由眾生無惠施心，常懷慳貪，致感斯報。故云刀途對慳貪。
　　［三、血途對愚癡］，血途即畜生道也。謂其處受苦眾生，強者伏弱，互相吞啖，飲血
食肉。故四解脫經稱為血途，蓋因眾生無智慧心，愚癡不了，致感斯報。故云血途對愚癡。

<xa>三種惡</xa>
　　﹝出成實論﹞
　　［一、惡］，惡即背理之謂。若殺盜等皆違理造作，是名為惡。
　　［二、大惡］，謂自殺，亦教人殺；自慳，亦教人慳等，是名大惡。
　　［三、惡中惡］，謂自吝法，亦教人吝法；由一人吝法，則令多人墮於惡道，亦是斷滅
<pb n="172"/>
佛法，是名惡中惡。

<xa>三無明</xa>
　　﹝出佛說決定義經﹞
　　［一、癡無明］，謂人愚癡暗鈍，無所明瞭，而於正法不能生信，唯逐邪師邪教，妄執
倒見，是名癡無明。
　　［二、迷無明］，謂人昏迷不了，惑於五塵等境，不能觀察其患，及起貪染之心，是名
迷無明。（五塵者，色塵、聲塵、香塵、味塵、觸塵也。）
　　［三、顛無明］，謂人無所明瞭，而於正法起邪倒見，如常計無常，樂計非樂等，是名
顛無明。

<xa>三隨煩惱</xa>
　　﹝出華嚴經隨疏演義鈔﹞
　　謂昏煩惱亂之法，長時隨逐不捨，故名隨煩惱。
　　［一、小隨煩惱］，謂忿、恨、覆、惱、嫉、慳、誑、諂、憍、害十種，各別而起行位
局故，是名小隨煩惱。
　　［二、中隨煩惱］，謂無慚、無愧二種俱生，非各別起，行通前之忿恨覆惱等，唯遍在
不善法中，是名中隨煩惱。
　　［三、大隨煩惱］，謂掉舉、昏沉、不信、懈怠、放逸、散亂、不正、失念八種，得俱
生故，不可名小；染皆遍故，不得名中。二義既殊，故名大隨煩惱。

<xa>三顛倒</xa>
　　﹝出宗鏡錄﹞
　　［一、心顛倒］，心即根塵相對所起一念之心。謂心為群妄之原，起惑之始。因迷自性
清淨之心，種種分別，起諸顛倒，是名心顛倒。（根者，眼耳鼻舌身意六根也。塵者，色聲
香味觸法六塵也。）
　　［二、見顛倒］，謂眼是諸見之本，由不了外塵之境皆悉虛幻，是以妄生執取，起諸顛
倒，是名見顛倒。
　　［三、想顛倒］，謂想取六塵之想也。由不了六塵過患，傷失善根，以妄生緣想，起諸
顛倒，是名想顛倒。（六塵者，色塵、聲塵、香塵、味塵、觸塵、法塵也。）
<pb n="173"/>

<xa>三毒</xa>
　　﹝出法界次第﹞
　　毒者毒害也。謂貪瞋癡皆能破壞出世善心，故名毒也。
　　［一、貪毒］，引取之心，名之為貪。若以迷心對一切順情之境，引取無厭，是名貪毒
。
　　［二、嗔毒］，忿怒之心，名之為嗔。若以迷心對一切違情之境，便起忿怒，是名嗔毒
。
　　［三、癡毒］，迷惑之心，名之為癡。若於一切事理之法無所明瞭，顛倒妄取，起諸邪
行，是名癡毒。

<xa>三縛</xa>
　　﹝出華嚴孔目﹞
　　［一、貪縛］，引取之心，名為貪。謂眾生於五塵可意之境，貪染生著，起諸惑業，因
被纏系，不得解脫，故名貪縛。（五塵者，色塵、聲塵、香塵、味塵、觸塵也。）
　　［二、嗔縛］，忿怒之心，名為嗔。謂眾生於五塵違意之境，忿怒生嗔，起諸惑業，因
被纏縛，不得解脫，故名嗔縛。
　　［三、癡縛］，迷惑之心，名為癡。謂眾生於一切事理之法，無所明瞭，妄生邪見，起
諸邪行，纏綿不息，故名癡縛。

<xa>三病用三藥</xa>
　　﹝出涅槃經﹞
　　［一、貪病］，謂貪愛之心，對一切順情之境，著欲無厭，是為貪病。其病當以不淨之
觀為藥而對治之。令其觀於自他之身，一一不淨，何所可貪。此觀若成，此病即去，而心寂
靜矣。
　　［二、嗔病］，謂瞋恚之心，對一切違情之境，熱惱於懷，是為嗔病。其病當以慈心之
觀為藥而對治之。令其觀於一切眾生，皆吾眷屬，應與其樂，何所可嗔。此觀若成，此病即
去，而心清涼矣。
　　［三、癡病］，謂迷惑之心，於一切事理無所明瞭，顛倒妄想，是為癡病。其病當以因
緣之觀為藥而對治之，令其知生死輪轉，因果相續，循環無際，何得而離。此觀若成，此病
<pb n="174"/>
即去，而心明瞭矣。（因緣觀，即觀十二因緣也。十二因緣者，一無明、二行、三識、四名
色、五六入、六觸、七受、八愛、九取、十有、十一生、十二老死也。）

<xa>三病難治</xa>
　　﹝出涅槃經﹞
　　［一、謗大乘］，大乘即佛菩薩所乘之法也。謂人宿無善種，不能信受如來之法，而於
大乘經典，妄生謗毀；既無修種之因，當受地獄之報。如世重病，實難治也。
　　［二、五逆罪］，逆者違悖天理也。謂人於父母，當竭力孝養，以報其恩，而反害之。
僧之和合，得成道業，利益於人，反離間而破散之。諸佛如來出現世間，度脫一切眾生，所
當恭敬供養，反傷支體，以出其血。羅漢出離三界，為世福田，利益有情，所當禮敬，反加
殺害。僧之羯磨，為人受戒，不一心奉事稟受戒法，反以惡言破毀其行。如是等人，永墮地
獄，無有出期。如世極重之病，尤難治也。（羅漢，梵語具雲阿羅漢，華言無學。三界者，
欲界、色界、無色界也。梵語羯磨，華言作法。）
　　［三、一闡提］，梵語一闡提，華言信不具。謂此人撥無因果，顛倒邪見，不信現在未
來業報，不親善友知識，不聽諸佛所說教誡，當墮地獄，無有出期。如世重病，終難治也。

<xa>三惑</xa>
　　﹝出天台四教儀集註﹞
　　惑者，昏迷不了之義也。
　　［一、見思惑］，見即分別也，謂意根對法塵起諸邪見，故名見惑；思即思惟，又貪染
也，謂眼耳鼻舌身五根貪愛色聲香味觸五塵，而起想著，故名思惑。此見、思惑，亦名通惑
者，通聲聞、緣覺、菩薩三乘共斷故也。
　　［二、塵沙惑］，塵沙惑者，謂眾生見、思數多，如塵若沙，乃他人分上之惑，菩薩之
行，專為化他，若令眾生能斷見、思之惑，於菩薩即是斷塵沙惑；而亦名別惑者，別在菩薩
所斷故也。
　　［三、無明惑］，無明惑者，謂於一切法無所明瞭，故曰無明。此惑乃業識之種子，煩
惱之根本。聲聞、緣覺不知其名；別在大乘菩薩，定慧雙修，萬行具足，方斷此惑。故亦名
別惑也。

<xa>三障</xa>
<pb n="175"/>
　　﹝出涅槃經﹞
　　障，蔽也。謂諸眾生被惑業障蔽，不見正道，善心不能生起，故名障也。
　　［一、煩惱障］，昏煩之法，惱亂心神，故名煩惱。謂貪慾、瞋恚、愚癡等惑，障蔽正
道，是名煩惱障。
　　［二、業障］，業即業行，謂由貪瞋癡起身口意，造作五無間重惡之業，障蔽正道，是
名業障。（五無間業者，一殺父、二殺母、三殺阿羅漢、四出佛身血、五破和合僧也。）
　　［三、報障］，報即果報。謂由煩惱惑業，生在地獄、畜生、餓鬼諸趣，因此障蔽正道
，是名報障。

<xa>三障</xa>
　　﹝出華嚴孔目﹞
　　［一、皮煩惱障］，即三界中思惑也。謂貪瞋癡等煩惱，對外六塵而起，如皮在身外，
故名皮煩惱障。（三界者，欲界、色界、無色界也。思惑者，於一切法起貪愛心也。六塵者
，色塵、聲塵、香塵、味塵、觸塵、法塵也。）
　　［二、肉煩惱障］，即三界中見惑也。謂斷常有無等見，皆屬內心分別。如肉在皮內，
故名肉煩惱障。
　　［三、心煩惱障］，即根本無明惑也。謂此無明之惑，由迷真心，逐妄而起，故名心煩
惱障。

<xa>三種重障</xa>
　　﹝出瑜伽大教王經﹞
　　［一、我慢重障］，謂我慢貢高，邪見執蔽，不能下心敬事諸佛菩薩師僧父母，及不能
學如來正法，是名我慢重障。
　　［二、嫉妒重障］，謂妒賢嫉能，自是他非，見人修善反生嫉妒，而不能學如來正法，
是名嫉妒重障。
　　［三、貪慾重障］，謂多貪多欲，懶惰睡眠，掉舉破戒，亦不能學如來正法，是名貪慾
重障。（掉者，動也。）

<xa>三雜染</xa>
　　﹝出顯揚聖教論﹞
<pb n="176"/>
　　［一、煩惱雜染］，煩惱雜染者，亦名惑雜染，謂身見、邊見及貪瞋癡等一切煩惱，皆
能染污心識，令不清淨故也。
　　［二、業雜染］，業雜染者，謂或因煩惱所生，或因煩惱緣助，動身口意，造作惡業，
皆能染污真性，令不清淨故也。
　　［三、生雜染］，生雜染者，亦名苦雜染。謂因煩惱及業故生，因生故苦，即生老病死
等苦，皆能染污真性，令不清淨故也。

<xa>三時無悔</xa>
　　﹝出四教儀集註﹞
　　三時無悔者，謂人造作五逆等罪，若於欲作、正作、作已，三時之中，心無改悔者，是
名上品極惡之業，即感地獄之報也。（五逆者，一殺父、二殺母、三殺阿羅漢、四出佛身血
、五破和合僧也。）
　　［一、加行心時］，加行猶方便也。謂人欲作惡業之時，必先起心，方便加行，是名加
行心時。
　　［二、根本心時］，謂人正作惡業時之心也。其心決定不可拔動，由此生於加行，是名
根本心時。
　　［三、後起心時］，謂人作惡業已後，復起心緣念往所作事，是名後起心時。

<xa>三欲──欲界三欲</xa>
　　﹝出翻譯名義﹞
　　［一、飲食慾］，謂凡夫之人於種種美味飲食多生貪愛，是名飲食慾。
　　［二、睡眠欲］，謂凡夫之人心多暗塞，不能勤修道業，唯耽睡眠，是名睡眠欲。
　　［三、淫慾］，謂一切男女，互相貪染，起諸欲事，是名淫慾。

<xa>三苦</xa>
　　﹝出析玄記﹞
　　［一、苦苦］，謂有漏五陰之身，性常逼迫，名苦。又與苦受相應，即苦上加苦，故名
苦苦。（五陰者，色陰、受陰、想陰、行陰、識陰也。）
　　［二、壞苦］，謂樂相壞時，苦相即至，名為壞苦。即樂極悲生是也。
　　［三、行苦］，行苦者，即有漏之法，四相遷流，常不安隱故也。（四相者，生相、住
<pb n="177"/>
相、異相、滅相也。）

<xa>三漏</xa>
　　﹝出法華文句記﹞
　　漏，失也落也。謂諸眾生由起惑造業，漏落三界生死，不能出離也，然有因果之分。惑
業為諸漏之因，生死為諸漏之果也。
　　［一、欲漏］，謂眾生因欲界見、思二惑，造作諸業，而於欲界不能出離，故名欲漏。
（意根對於法塵而起分別曰見惑，眼等五根對色等五塵而起貪愛曰思惑。）
　　［二、有漏］，因果不亡曰有，即色界、無色界見、思煩惱也。謂眾生因此煩惱，不能
出離色、無色界，故名有漏。
　　［三、無明漏］，無所明瞭，故曰無明，即三界癡惑也。謂眾生因此無明，漏落三界，
故名無明漏。

<xa>三疑</xa>
　　﹝出禪波羅蜜門﹞
　　禪波羅蜜云：以疑覆故，於諸法中不得定心。定心無故，於佛法中空無所獲。疑雖甚多
，未必障定；今且明障定之疑，有三種焉。
　　［一、疑自］，疑自者，謂疑自身諸根暗鈍，罪垢深重，非是受道之器。作此自疑，禪
定不能發生也。
　　［二、疑師］，疑師者，謂疑受道之師，威儀相貌皆不具足。自既無道，何能教我？作
此疑慢，禪定不能發生也。
　　［三、疑法］，疑法者，謂疑所受之法，非正真之道，故不敬信受行，既不信受，禪定
亦不能發生也。

<xa>三退屈</xa>
　　﹝出華嚴經隨疏演義鈔﹞
　　［一、菩提廣大屈］，梵語菩提，華言道。謂聞無上菩提廣大深遠，心便退屈，是名菩
提廣大屈。
　　［二、萬行難修屈］，謂聞佈施等波羅蜜多，修之甚難，心便退屈，是名萬行難修屈。
（梵語波羅蜜多，華言到彼岸。）
<pb n="178"/>
　　［三、轉依難證屈］，謂聞轉煩惱、依菩提，轉生死、依涅槃，極難可證，心便退屈，
是名轉依難證屈。（梵語涅槃，華言滅度。）

<xa>三道</xa>
　　﹝出金光明經玄義﹞
　　道即能通之義。謂三道更互相通。從煩惱通至業，從業通至苦，從苦復通至煩惱，展轉
相通，生死不絕，故名三道。
　　［一、苦道］，苦即生死之苦也。謂三界六道眾生，生而復死，死已還生，故名苦道，
（三界者，欲界、色界、無色界也。六道者，天道、人道、修羅道、餓鬼道、畜生道、地獄
道也。）
　　［二、煩惱道］，昏煩之法，惱亂心神，即見、思等惑也。謂由此煩惱為因，致感生死
之果，故名煩惱道。
　　［三、業道］，業即身口所作善、惡業行也。謂由此諸業為因，致感生死之果，故名業
道。

<xa>三緣──湯泉三緣</xa>
　　﹝出稽古略﹞
　　中天竺國王名迦勝，問婆捨斯多尊者曰：此苑有泉，熱不可探，未知何緣所致？願為決
之。尊者曰：此為湯泉，有三緣所致。
　　［一、神業］，謂神不守其道，妄作禍福，以取饗祀，惡業貫盈，使其煎灼此泉，以償
濫祭。
　　［二、鬼業］，謂鬼方出罪所，游於人間，以餘業力，煎灼此泉，以償宿債。
　　［三、熱石］，謂熱石其色如金，其性常炎，故其出泉如湯。

<xa>三苦對三界</xa>
　　﹝出天台四教儀集註﹞
　　［一、苦苦對欲界］，謂三界受生，無非是苦。欲界諸境逼迫，苦中復苦，故云苦苦對
欲界。
　　［二、壞苦對色界］，謂樂壞時，苦名為壞苦。如色界天受禪味之樂，報盡還於五道受
生死苦，故云壞苦對色界。（五道者，人道、修羅道、餓鬼道、畜生道、地獄道也。）
<pb n="179"/>
　　［三、行苦對無色界］，謂雖無苦樂之境，任運心有生滅，名為行苦。如無色界中，雖
無質礙之色，而有漏心識自然是苦，故名行苦對無色界。

<xa>三千世界</xa>
　　﹝出長阿含經﹞
　　［一、小千世界］，謂一日一月繞一須彌山照四天下，山腰是四天王天所居，山頂是三
十三天所居，此天之上，有夜摩天、兜率天、樂變化天、他化自在天、梵世天，此名一世界
。如此一千世界，一千日月，一千須彌山，一千四天下，一千四天王天，一千三十三天，一
千夜摩天，一千兜率天，一千樂變化天，一千他化自在天，一千梵世天，總為第二禪天所覆
，是名小千世界。（梵語須彌，華言妙高。四天王者，東方持國天王，南方增長天王，西方
廣目天王，北方多聞天王。三十三天，即忉利天也。梵語夜摩，華言善時。梵語兜率，華言
知足。）
　　［二、中千世界］，謂以一千個小千世界，則成中千世界。此中千世界中，共有百萬日
月，百萬須彌山，百萬四天下，百萬四天王天，百萬三十三天，百萬夜摩天，百萬兜率天，
百萬樂變化天，百萬他化自在天，百萬梵世天。一千二禪天，總為第三禪天所覆，是名中千
世界。
　　［三、大千世界］，謂以一千個中千世界，則成大千世界。此大千世界中，共有百億日
月，百億須彌山，百億四天下，百億四天王天，百億三十三天，百億夜摩天，百億兜率天，
百億樂變化天，百億他化自在天，百億梵世天。百萬二禪天。一千三禪天，總為第四禪天所
覆，是名大千世界。（億有四等，一以十萬為億，二以百萬為億，三以千萬為億，四以萬萬
為億。今言百億者，則以千萬為億也。）

<xa>三世</xa>
　　﹝亦名三際，出阿毗達磨集異門足論﹞
　　世即遷流之義，亦隔別之義也。
　　［一、過去世］，謂善惡諸行，已起、已生、已轉、已聚集、已出現，落謝變滅，過去
所攝，是名過去世。
　　［二、未來世］，謂善惡諸行，未起、未生、未聚集、未出現，未來所攝，是名未來世
。
　　［三、現在世］，謂善惡諸行，現起、現生、現聚集、現出現，未轉、未謝、未滅，現
<pb n="180"/>
在所攝，是名現在世。

<xa>三世業</xa>
　　﹝出大智度論﹞
　　［一、過去世業］，謂過去世，若意起貪瞋癡等，即動身口，作諸惡業；若意不貪、不
嗔、不癡等，即動身口，作諸善業。善惡之業雖殊，皆受現在未來之報，是名過去世業。
　　［二、現在世業］，謂現在世，若意起貪瞋癡等，即動身口，作諸惡業；若意不貪、不
嗔、不癡等，即動身口，作諸善業。善惡之業雖殊，皆受未來之報，是名現在世業。
　　［三、未來世業］，謂未來世，必由身口意，造作善惡諸業。雖不現作，望於未來，畢
竟不無，是名未來世業。

<xa>三種世間</xa>
　　﹝出大智度論﹞
　　隔別名世，間差名間。謂十界假名、五陰、國土三種，一一差別不同，故名三種世間。
（十界者，佛界、菩薩界、緣覺界、聲聞界、天界、人界、阿修羅界、餓鬼界、畜生界、地
獄界也。五陰即眾生身，以此身是色受想行識五陰所成故也。）
　　［一、假名世間］（亦名眾生世間。）假名者，於十界五陰實法上，假立名字，各各不
同，是為假名世間。（實法者，謂十界五陰皆實有也。假立名字者，謂十界名字，非實有也
。既有十界五陰實法，即有十界眾生假名。且如人界中，各各有身，即各各有名字也。餘界
亦然。）
　　［二、五陰世間］（亦名五眾世間。）五陰者，色受想行識也。十界五陰各各差別，故
名五陰世間。（色即質礙之色，受即領納諸塵，想即思想，行即造作，識即分別善惡。以此
五者，陰覆真性，皆名為陰。）
　　［三、國土世間］，國土者，即眾生所依之境界也。既有能依之身，即有所依之土。十
界所依，各各差別，故名國土世間。

<xa>三種世間</xa>
　　﹝出華嚴經疏﹞
　　［一、器世間］，世界如器，名器世間。乃是釋迦如來所化之境，即三千世界也。（梵
語釋迦，華言能仁。三千即小千、中千、大千也。）
<pb n="181"/>
　　［二、眾生世間］，謂五陰和合，眾共而生，間隔不同，故名眾生世間，即釋迦如來所
化之機眾也。（五陰者，色陰、受陰、想陰、行陰、識陰也。）
　　［三、智正覺世間］，謂如來具大智慧，永離偏邪，深能覺了世間、出世間法，故名智
正覺世間，即釋迦如來能化之智身也。

<xa>三義──器世間說法有三義</xa>
　　﹝出華嚴經疏﹞
　　［一、約通力說］，約，猶依也。謂佛以神通力，令諸世間無情之物，皆能說法，故名
約通力說。
　　［二、約融通說］，謂依報之土，正報之身，性本融通，身既說法，土亦能說；即一說
一切說，故名約融通說。
　　［三、約顯理說］，謂菩薩觸對諸境，皆能了知。如對色即顯質礙、緣生、無常等義；
觸類成教，故名約顯理說。

<xa>三才配三世間</xa>
　　﹝出華嚴經隨疏演義鈔﹞
　　世間者，隔別名世，間差名間。謂諸法間隔不同也。
　　［一、天配正覺世間］，正覺即佛也。謂天道廣大，包萬象以無餘。佛智弘深，極十方
而普照。故以天配正覺世間也。
　　［二、地配器世間］，世界如器，名器世間。謂地有含藏之能，亦有負載之義，而為世
界所依；十方世界無邊剎土，亦為一切有情眾生所依，故以地配器世間也。
　　［三、人配眾生世間］，人即六道之一道也。謂世間一切有情之類，皆名眾生，以人與
眾生皆有覺知之性，故以人配眾生世間也。（六道者，天道、人道、修羅道、餓鬼道、畜生
道、地獄道也。）

<xa>三相續</xa>
　　﹝出楞嚴經﹞
　　［一、世界相續］，經云：世為遷流，界為方位。東西南北四維上下為界；過去未來現
在為世，故名世界。由眾生於清淨心體，一念不覺，而起妄明。妄明既立，空昧相形，形則
搖動，故有風輪，執持世界；明覺立堅，故有金輪，保持國土。風金相摩，故有火光，為變
<pb n="182"/>
化性，寶明生潤，火光上蒸，故有水輪；含十方界，此之世界，同諸眾生業力，依空安立而
有成壞之劫，壞而復成，成而復壞，終始相續，無有斷絕，故名世界相續。（空昧相形者，
空即明也，昧即暗也。明暗互相，形影動搖不定，故有風輪生也。執持世界者，金水土三輪
，皆為所載持也。明覺立堅者，一念妄明，堅執不移，故有金輪生也。保持國土者，謂金體
貴重，故云保持。火光為變化性者，謂火能變生為熟，變腐為堅等。實（編者註：『實』疑
是『寶』）明生潤者，謂金能生水也。火光土蒸者，火性炎上，水性流下，如火蒸物，氣汗
流下，故有水輪。含十方界，如上所明，乃是三輪相生次第。若論諸輪持於世界，最下空輪
，持於風輪，風輪持於水輪，水輪持於金輪，而不言土者，土與金同是堅性，故不言也。）
　　［二、眾生相續］，謂五陰諸法，眾共和合而生，名為眾生。經云：同業相纏，合離成
化，流愛為種，納想為胎，交遘發生，吸引同業，胎卵濕化，更相變易，所有受業，逐其飛
沉，生死死生，無有斷絕，故名眾生相續。（同業相纏合離成化者，眾生皆由六根對於六塵
，同造生死之業，故名同業。業相纏縛，故因緣和合而生，因緣別離而死。化猶變化，謂生
死也。流愛為種，納想為胎者，流，注也。謂識之流，愛則為種，神之納想，則為胎也。交
遘發生吸引同業者，遘，遇也。謂男女交相遇會，情所發生，吸撮導引同業之類，而入胎也
。更相變易者，四生受報，循業不定也。所有受業，逐其飛沉者，隨其所受業報，或升或沉
，無定趣也。）
　　［三、業果相續］，謂眾生有殺盜婬三種之業，而受其果報，故名業果。經云：汝負我
命，我還汝債，經百千劫，常在生死；汝愛我心，我憐汝色，經百千劫，常在纏縛。惟殺盜
婬，三為根本，隨業隨報，無有窮盡，故名業果相續。（汝負我命，我還汝債二句，文義互
見，如雲汝負我命，汝還我命；我負汝債，我還汝債。此殺盜二種業果也。汝愛我心，我憐
汝色二句，亦應互見，如雲我愛汝心，汝憐我色。此淫慾業果也。）

<xa>三阿僧祇劫</xa>
　　﹝出天台四教儀﹞
　　梵語阿僧祇劫，華言無數時。此三僧祇，且約釋迦如來修菩薩道時以論分限也。俱舍論
問云：既雲無數，何復言三？答曰：言無數者，顯不可數，非無數也。（梵語釋迦，華言能
仁。）
　　［初阿僧祇］，謂如來始從古釋迦佛至尸棄佛，值七萬五千佛，名初阿僧祇。（大論云
：釋迦文佛先世作瓦師，名大光明。爾時有佛，名釋迦文，到瓦師捨寄宿；瓦師以草座、燈
明、石蜜漿三事奉佛。發願云：我於當來作佛，如今佛名無異。故今作佛，亦號釋迦文也。
<pb n="183"/>
梵語尸棄，又云式棄，華言火。）
　　［二阿僧祇］，謂如來次從尸棄佛至然燈佛，值七萬六千佛，名第二阿僧祇。（然燈佛
者，大論云：佛初生時，身光如燈，後至成佛，遂名然燈。彼時釋迦佛號曰儒童，以五莖蓮
華獻佛，及禮佛足，見地污濕，即解鹿皮衣覆之，掩泥不足，乃解發覆地，令佛蹈而過之。
佛因記曰：汝自此後九十一劫，劫號為賢，汝當作佛，號釋迦文。）
　　［三阿僧祇］，謂如來次從然燈佛至毗婆屍佛，值七萬七千佛，名第三阿僧祇。（梵語
毗婆屍，亦名維衛，華言勝觀。）

<xa>三時</xa>
　　﹝出南嶽祖師發願文﹞
　　謂釋迦如來入滅之後，其教法住世，有此三時不同也。
　　［一、正法時］，正猶證也。謂如來滅後，教法住世，人有稟教者，即能修行；有修行
者，即能證果，是名正法。據法住記云：佛告阿難：我滅度後，正法一千年，由女人出家，
減五百年。又據善見論云：後為比丘尼說八敬法，還得一千年。又據法苑珠林云：天人答宣
律師曰：佛錫杖在龍窟中四十年住。為如來滅後，有飛行羅剎，能說十二部經，詐為善比丘
，食諸持戒者，為斷此惡，故鎮龍窟中。復令正法增住四百年。是則正法住世總一千四百年
。（梵語阿難，華言慶喜。梵語比丘，華言乞士。八敬法者，一、尼百歲禮初夏比丘足，二
、不得罵謗比丘，三、不得舉比丘過，四、從僧受具戒，五、有過從僧懺，六、半月從僧教
誡，七、依僧三月安居，八、夏訖從僧自恣法也。梵語羅剎，華言速疾鬼。十二部經者，一
契經、二重頌、三諷頌、四因緣、五本事、六本生、七希有、八譬喻、九論議、十自說、十
一方廣、十二授記也。）
　　［二、像法時］，像者似也；有教有行，似正法時故也。謂如來滅後，教法住世，人有
稟教，即能修行，多不能證果，是名像法。據法住記云：佛告阿難：我滅度後，像法一千年
。又據法苑珠林云：由佛錫杖在龍窟中因緣，復令像法增住一千五百年，是則像法住世總二
千五百年。
　　［三、末法時］，謂如來滅後，教法垂世，人雖有稟教，而不能修行、證果，是名末法
。據法住記云：佛告阿難：我滅度後，末法一萬年。又據法苑珠林云：由佛錫杖在龍窟中因
緣，復令末法增住二萬年，是則末法總三萬年。

<xa>三際時</xa>
<pb n="184"/>
　　﹝出華嚴經疏並演義鈔﹞
　　三際時者，西域一歲分為三際，即熱時、雨時、寒時也。
　　［一、熱際時］，西域記云：從正月十六日至五月十五日為熱時也。
　　［二、雨際時］，謂從五月十六日至九月十五日為雨時也。
　　［三、寒際時］，謂從九月十六日至正月十五日為寒時也。

<xa>三有</xa>
　　﹝出菩薩善戒經並大智度論﹞
　　三有者，謂欲界、色界、無色界六道眾生，各隨所作善惡之業，即感善惡之報。因果不
亡，故名為有。（六道者，天道、人道、修羅道、餓鬼道、畜生道、地獄道也。）
　　［一、欲有］，謂欲界天、人、修羅、畜生、餓鬼、地獄，各各隨其業因而受果報，故
名欲有。
　　［二、色有］，謂色界四禪諸天，由昔修習有漏禪定，報生此天，雖離欲界粗染之身，
而有清淨之色，故名色有。（四禪諸天者，初禪天、二禪天、三禪天、四禪天也。）
　　［三、無色有］，謂無色界四空諸天，由昔修習有漏禪定，報生此天，雖無色質為礙，
而亦隨其所作之因，受其果報，故名無色有。（四空諸天者，空處天、識處天、無所有處天
、非非想處天也。）

<xa>三種有</xa>
　　﹝出大智度論﹞
　　［一、相待有］，待即對待之義。謂如長短、彼此等，實無長短，亦無彼此；以相待故
，乃有長短等名。是則長因短有，短因長有。彼亦因此，此亦因彼。東西南北，皆亦如是，
故名相待有。
　　［二、假名有］，假即虛假不實也。謂如[疊*毛]因毛縷而成，若無毛縷，[疊*毛
]則何有？是知毛縷因緣和合，假名為[疊*毛]。一切眾生四大和合，假名為身，亦復如
是。故曰假名有。（四大者，地大、水大、火大、風大也。）
　　［三、法有］，謂一切諸法，皆從因緣而生；緣合則成，緣散則滅，本無自性。雖無自
性，非如兔角龜毛，有名無實，故名法有。

<xa>三境</xa>
<pb n="185"/>
　　﹝出宗鏡錄﹞
　　［一、性境］，性即實之義也。謂眼識乃至身識及第八識等所緣色等實境，相分不起名
，言無籌度心，是名性境。
　　［二、獨影境］，影即影像，是相分異名。謂如第六識緣空華、兔角，及過去未來等所
變相分，無種為伴，但獨自有，是名獨影境。
　　［三、帶質境］，帶即兼帶，質即體質。謂以心緣心也。如第七識緣第八識見分境時，
其相分無別種生，一半與本質同種生，一半與能緣見分同種生，是名帶質境。

<xa>三類境</xa>
　　﹝出翻譯名義﹞
　　三類境者，謂第八阿賴耶識，緣三種境，種子、根身即內境也，器世間即外境也。（梵
語阿賴耶，華言藏識。）
　　［一、種子境］，謂第八識能徧任持世間、出世間諸法種子，故名種子境。
　　［二、根身境］，謂第八識覺明能了之心，發起內外塵勞之相，於一圓湛，析出根塵，
聚內四大而為身份，故名根身境。（四大者，地大、水大、火大、風大也。）
　　［三、器世間境］，世界如器，名器世間。謂從第八識轉相而成現相，即有山河大地等
境界，故名器世間境。

<xa>三量</xa>
　　﹝出宗鏡錄﹞
　　［一、現量］，現即顯現，量即量度，是楷定之義也。謂眼識乃至身識，對於顯現五塵
之境，而能度量楷定法之自相，不錯謬故，是名現量。（五塵者，色塵、聲塵、香塵、味塵
、觸塵也。）
　　［二、比量］，比即比類，謂以比類量度，而知有故。如遠見煙，知彼有火，是名比量
。
　　［三、聖教量］，謂於聖人所說現量、比量之言教，皆不相違，定可信受，是名聖教量
。

<xa>三量──由旬三量</xa>
　　﹝出翻譯名義﹞
<pb n="186"/>
　　梵語由旬，亦云踰繕那，華言限量。業疏云：乃是輪王巡狩一停之捨，猶如此方館驛也
。大智度論明由旬有三種，故名由旬三量。
　　［一、上者八十里］，謂其中邊山川平易，故量為八十里也。
　　［二、中者六十里］，謂其中邊山川稍險，故量為六十里也。
　　［三、下者四十里］，謂其中邊山川險阻，故量為四十里也。

<xa>三種相</xa>
　　﹝出大智度論﹞
　　［一、假名相］，謂世間一切事物及以眾生，雖因眾緣和合而有種種名字，皆無自性，
虛假不實。眾生迷故，於此假名，起執取相，故名假名相。
　　［二、法相］，謂五蘊、十二入、十八界等諸法，以肉眼觀故，則見是有；以慧眼觀故
，則見是無。眾生迷故，於此等法，起執取相，故名法相。（五蘊者，色蘊、受蘊、想蘊、
行蘊、識蘊也。十二入者，眼入、耳入、鼻入、舌入、身入、意入、色入、聲入、香入、味
入、觸入、法入也。十八界者，眼界、色界、眼識界；耳界、聲界、耳識界；鼻界、香界、
鼻識界；舌界、味界、舌識界；身界、觸界、身識界；意界、法界、意識界也。）
　　［三、無相相］，謂離上二相，但有無相。眾生迷故，又於無相之中，起執取相，故名
無相相。

<xa>三種相</xa>
　　﹝出華嚴經隨疏演義鈔﹞
　　［一、標相］，標即表也。謂如見煙，即知是火等，是名標相。
　　［二、形相］，形即形狀。謂長短方圓等，是名形相。
　　［三、體相］，體即體質。謂如火以熱為質相等，是名體相。

<xa>三種色</xa>
　　﹝出五蘊論﹞
　　［一、顯色］，顯即明顯，色即質礙之色，謂青黃赤白、光影明暗、煙雲、塵霧、虛空
等色，明顯可見，故名顯色。
　　［二、形色］，形即形相，謂長短方圓、粗細高下，若正不正，皆有形相，故名形色。
　　［三、表色］，表，顯也、對也，謂行住坐臥，取捨屈伸，雖是所行之事，而有表對，
<pb n="187"/>
顯然可見，故名表色。

<xa>三種色</xa>
　　﹝出阿毗曇論﹞
　　［一、可見有對色］，可見有對色者，即一切色塵也。謂世間之色，眼則可見，有對於
眼故也。
　　［二、不可見有對色］，不可見有對色者，即五根、四塵也。謂眼識不可見而能對色，
耳識不可見而能對聲，鼻識不可見而能對香，舌識不可見而能對味，身識不可見而能對觸，
皆言勝義根也。四塵，即聲香味觸也；此四亦不可見，而有對於耳鼻舌身故也。
　　［三、不可見無對色］，不可見無對色者，即無表色也。謂意識緣於過去所見之境，名
為落謝五塵。雖於意識分別明瞭，皆不可見，亦無表對故也。（五塵者，色塵、聲塵、香塵
、味塵、觸塵也。）

<xa>三聚</xa>
　　﹝出顯宗論﹞
　　［一、正性定聚］，謂斷貪瞋癡等，煩惱皆盡，心無邪偽，此性決定，聚集不散，是名
正性定聚。
　　［二、邪性定聚］，謂四惡趣及一切邊邪等見，不信正法，皆名邪性。此性決定，聚集
不散，是名邪性定聚。（四惡趣者，修羅趣、餓鬼趣、畜生趣、地獄趣也。）
　　［三、不定性聚］，謂此性或可為邪，或可為正，定非一向，是名不定性聚。

<xa>三生</xa>
　　﹝出華嚴經隨疏演義鈔﹞
　　［一、見聞生］，見聞生者，謂八難眾生，宿世見聞華嚴大經正法，不能信受，反生譭
謗，故感八難之報，墮地獄中，受諸極苦。今蒙如來放足下輪相清淨功德光明所照，由其宿
有見聞華嚴大經善種，即得脫地獄苦，生兜率天，而得成道，於一生內，超登十地也。（八
難者，地獄難、畜生難、餓鬼難、長壽天難、北郁單越難、盲聾瘖啞難、世智辨聰難、生在
佛前佛後難也。梵語兜率，華言知足。十地者，歡喜地、離垢地、發光地、焰慧地、難勝地
、現前地、遠行地、不動地、善慧地、法雲地也。）
　　［二、解行生］，解行生者，謂善財童子於福城東初見文殊，得蒙開發而啟信解，遂令
<pb n="188"/>
參問諸善知識，皆獲開示修行法門，乃至最後參見普賢，令其入於毛孔剎中，修行菩薩廣大
願因，圓滿諸佛無上道果。如此解行，即於一生而得圓滿也。
　　［三、證入生］，證入生者，謂舍利弗，於逝多林中，令海覺等六千比丘觀察文殊師利
無量功德、具足莊嚴。彼諸比丘聞是說已，心意清淨，信解堅固，頂禮文殊，作如是言：仁
者所有色身相好，願我悉得。於是文殊為諸比丘開示演說大乘之法，令諸比丘成就深信，獲
大智慧，於一生內，證入法界也。（梵語舍利弗，華言身子。梵語逝多，華言勝林，即給孤
獨園也。梵語比丘，華言乞士。梵語文殊師利，華言妙德。）

<xa>三分別</xa>
　　﹝出阿毗達磨雜集論﹞
　　論云：唯一意識有三種分別也。
　　［一、自性分別］，謂意識對於現在六塵之境，自性而起分別，故名自性分別。（六塵
者，色塵、聲塵、香塵、味塵、觸塵、法塵也。）
　　［二、隨念分別］，謂意識昔曾對於六塵之境，追念不忘，而起分別，故名隨念分別。
　　［三、計度分別］，謂意識於不現見事，計較量度，而起分別，故名計度分別。

<xa>三無差別</xa>
　　﹝出華嚴經疏﹞
　　謂心、佛、眾生，雖在因在果，迷悟不同，然其理性所具，本來平等，初無有異。故經
云：心、佛及眾生，是三無差別。
　　［一、心無差別］，謂一念心體，凡聖不二，具足十界、十如是等法，而與諸佛、眾生
性元平等，初無有異。故經云：遊心法界如虛空，則知諸佛之境界，是名心無差別。（十界
者，佛界、菩薩界、緣覺界、聲聞界、天界、人界、阿修羅界、餓鬼界、畜生界、地獄界也
。十如是者，如是相、如是性、如是體、如是力、如是作、如是因、如是緣、如是果、如是
報、如是本未究竟等也。）
　　［二、佛無差別］，謂十方諸佛，了悟十界、十如是等法而成正覺，即是悟本心之所具
，亦是悟眾生之所迷。迷悟雖殊，其體不二。故法華經云：唯佛與佛，乃能究盡諸法實相，
是名佛無差別。
　　［三、眾生無差別］，謂九界眾生，各具十界、十如是等法，而與佛之所悟本心所具之
法，其體不二。故涅槃經云：一切眾生即是佛，是名眾生無差別。（九界者，十界中但除佛
<pb n="189"/>
界也。）

<xa>三因緣──妙行三因緣</xa>
　　﹝出阿毗達磨大毗婆沙論﹞
　　［一、時因緣］，時即時分。因緣者，能生為因，助成為緣。謂五濁不增時，諸有情類
，具大威德，好修諸善。蓋於彼時，無諸濁惡，其人雖不樂為妙行，而亦自然能行也。（五
濁者，劫濁、見濁、煩惱濁、眾生濁、命濁也。）
　　［二、處因緣］，處即處所，謂中國也。人生中國，其性聰敏，志意調柔，能修善業，
不生邪見。其人雖不樂為妙行，而亦自然能行也。
　　［三、補特伽羅因緣］，梵語補特伽羅，華言有情。謂一類有情，得修妙行之眾同分而
居，其性和雅，能修善業，如住律儀。蓋親近妙行之眾，其人雖不樂為眾善，而亦自然能行
也。

<xa>三輩事佛</xa>
　　﹝出分別經﹞
　　［一、為魔弟子事佛］，經云：何謂魔弟子事佛？佛言：雖受佛戒，心樂邪業，不信正
道，不知有罪惡之報，假名事佛，常與邪俱，是名魔弟子事佛。
　　［二、為天人事佛］，經云：何謂天人事佛？佛言：受持五戒，行於十善，至死不犯，
信有罪福，常念正法，是名天人事佛。（五戒者，不殺、不盜、不邪婬、不妄語、不飲酒也
。十善者，不殺生、不偷盜、不邪婬、不妄語、不兩舌、不惡口、不綺語、不貪慾、不瞋恚
、不邪見也。）
　　［三、為佛弟子事佛］，經云：何謂佛弟子事佛？佛言：奉持五戒，廣學經法，修習智
慧，知三界苦，心不樂著，欲得解脫，行於六度，知死有生，知生有死，不貪身命，不為邪
業，是名佛弟子事佛。（三界者，欲界、色界、無色界也。六度者，一佈施、二持戒、三忍
辱、四精進、五禪定、六智慧也。）

<xa>三種光明</xa>
　　﹝出瑜伽師地論﹞
　　［一、外光明］，謂日月星光及火珠燈炬等光，皆能破除昏暗，是名外光明。
　　［二、法光明］，謂隨其所聞之法，觀察修習，皆依法則；因此明心見性，破除愚癡之
<pb n="190"/>
暗，顯發本覺妙明，是名法光明。
　　［三、身光明］，謂諸佛、菩薩、二乘及諸天等，身皆有光，亦能破暗，是名身光明。
（二乘者，聲聞乘、緣覺乘也。）

<xa>三德──食三德</xa>
　　﹝出涅槃經﹞
　　經云：諸優婆塞為佛及僧辦諸食具，種種備足，皆是旃檀沉水香薪八功德水之所成熟，
其食甘美，有三德焉。（梵語優婆塞，華言近事男。梵語旃檀，華言與藥，能除病故。八功
德者，一澄淨、二清冷、三甘美、四輕軟、五潤澤、六安和、七飲時除飢渴等、八長養諸根
也。）
　　［一、清淨］，謂奉佛供僧之食，當使精潔，無有葷穢，是名清淨。
　　［二、柔軟］，謂奉佛供僧之食，當須柔軟甘和而不粗澀，是名柔軟。
　　［三、如法］，謂奉佛供僧之食，當隨時措辦，製造得宜，是名如法。

<xa>三匙──食三匙</xa>
　　﹝出法苑珠林﹞
　　大智度論云：食為行道，不為益身，修道之人正受食時，須作三願。
　　［初下匙時］，謂初下匙時，心須想念：願我此生，所有身口意一切惡業，悉令斷盡。
　　［次下匙時］，謂次下匙時，心須想念：願我此生，所修一切善法，悉令滿足。
　　［後下匙時］，謂又次下匙時，心須想念：願我此生，所修善根，迴施眾生，普共成佛
。

<xa>三淨肉</xa>
　　﹝出十誦律﹞
　　［一、眼不見殺］，謂自眼不見是生物，是人不為我故殺，是名不見殺。
　　［二、耳不聞殺］，謂於可信之人，不聞是生物不為我故殺，是名不聞殺。
　　［三、不疑殺］，謂知此處有屠家，有自死者，亦知此人不為我故殺，是名不疑殺。如
上三種，名為淨肉，有病許食。

<xa>三不淨肉</xa>
<pb n="191"/>
　　﹝出十誦律﹞
　　［一、見殺］，謂見是生物為我故殺，如是見者，名為見殺。
　　［二、聞殺］，謂於可信之人，聞此生物為我故殺，如是聞者，名為聞殺。
　　［三、疑殺］，謂此處無有屠家，亦無自死之物，是人必為我故殺，如是疑者，名為疑
殺。如上三種名不淨肉，皆不許食。

<xa>三長物</xa>
　　﹝出摩訶僧祇律﹞
　　［一、衣長物］，衣長物者，謂出家之人，若依佛制，但許畜三衣；三衣之外，若更再
有，即名餘長物也。
　　［二、缽長物］，缽長物者，謂出家之人，若依佛制，但許畜一缽；一缽之外，若更再
有，即名餘長物也。
　　［三、藥長物］，藥長物者，謂出家之人，若依佛制，有諸疾病，則許服藥調治；若病
已瘥，更再畜者，即名餘長物也。

<xa>三衣名義</xa>
　　﹝出翻譯名義﹞
　　［一、僧伽梨］，梵語僧伽梨，華言合，又云重；謂割之而合成也。義淨法師云：梵語
僧伽胝，華言重複衣。宣律師云：此三衣名，皆無正翻。今以義譯之：大衣名雜碎衣，以條
數多故也。若從用為名，則曰入王宮衣，又曰入聚落衣；謂於王宮說法時著，及聚落乞食時
著也。薩婆多論云：大衣分三品，九條、十一條、十三條名下品；十五條、十七條、十九條
名中品；二十一條、二十三條、二十五條名上品。
　　［二、郁多羅僧］，梵語郁多羅僧，華言上著衣。即七條也。宣律師云：七條名中等衣
；若從用為名，則曰入眾時衣，禮誦齋講時著也。
　　［三、安陀會］，梵語安陀會，華言中宿衣。謂宿睡時常近身衣也。宣律師云：五條，
名下衣；若從用為名，則曰院內行道雜作衣也。

<xa>三災──大三災</xa>
　　﹝出法苑珠林﹞
　　［一、火災］，謂於壞劫時，有七日出現大火，須彌山漸漸崩壞，四大海水展轉消盡，
<pb n="192"/>
大千世界及初禪天皆悉洞然，無有遺餘，是名火災。（梵語須彌，華言妙高。四大海者，即
東西南北四海也。）
　　［二、水災］，謂初禪天已下，七番火災，壞於世間之後，世界復成，又於壞劫之時，
漸降大雨，滴如車軸；更兼地下水輪湧沸，上騰大千世界，乃至二禪天，水皆彌滿，一切壞
滅，如水消鹽，是名水災。
　　［三、風災］，謂二禪天已下，七番水災已後，又經七番火災，壞於世間，至世界復成
，又於壞劫之時，從下風輪，有猛風起；兼以眾生業力盡故，處處生風，大千世界乃至三禪
天，悉皆飄擊，蕩盡無餘，是名風災。

<xa>三災──小三災</xa>
　　﹝出法苑珠林﹞
　　［一、饑饉災］，謂人壽八萬四千歲時，歷過百年，人若生時，壽減一歲，如是人壽減
至三十歲時，天不降雨，由大旱故，草菜不生；思欲見水尚不可得，何況飲食。以是因緣，
世間人民，饑饉死者，其數無量，是名饑饉災。
　　［二、疾疫災］，謂人壽減至二十歲時，有大疾疫，種種諸病，一切皆起。以是因緣，
世間人民，疾疫死者，其數無量，是名疾疫災。
　　［三、刀兵災］，謂人壽減至一十歲時，諸人各起斗諍，手執草木，即成刀仗；由此器
仗，互相殘害。以是因緣，世間人民，刀兵死者，其數無量，是名刀兵災。

<xa>四身</xa>
　　﹝出成唯識論﹞
　　［一、自性身］，自性身者，即法身也。謂諸如來真淨法界，湛然常寂，具足無邊真實
功德，是一切法平等實性也。
　　［二、自受用身］，自受用身者，即自報身也。謂諸如來，內智湛然，照真法界，盡未
來際，常自受用廣大法樂也。
　　［三、他受用身］，他受用身者，為他機所感，而現此身，即他報身也。謂諸如來，由
平等智，為十地菩薩，現大神通，轉正法輪，令他受用大乘法樂也。（十地者，歡喜地、離
垢地、發光地、焰慧地、難勝地、現前地、遠行地、不動地、善慧地、法雲地也。）
　　［四、變化身］，變化身者，謂無而忽有，名為變化，即應身也。謂諸如來，隨順機宜
，變現此身也。
<pb n="193"/>

<xa>四句──化應身四句</xa>
　　﹝出華嚴經隨疏演義鈔﹞
　　［一、化身非應］，謂佛隨類變現龍鬼等形，不為佛身，是名化身非應。
　　［二、應身非化］，謂地前菩薩所見佛身，即是隨機應現，非五趣攝，是名應身非化。
（地前菩薩者，即十住、十行、十迴向諸菩薩也。五趣者，天趣、人趣、鬼趣、畜生趣、地
獄趣也。）
　　［三、亦應亦化］，謂諸聲聞所見佛身，見諸相好，皆因修成，名之為應。無而忽有，
名之為化，是名亦應亦化。
　　［四、非應非化］，謂佛法、報二身，非屬應、化，是名非應非化。

<xa>四德──佛四德</xa>
　　﹝出涅槃經﹞
　　四德者，如來所證常樂我淨之德也。謂如來心體本空，應用無染，離凡夫、二乘、菩薩
偏邪之顛倒，故稱為德。（二乘者，聲聞乘、緣覺乘也。）
　　［一、常德］，常者不遷不變之謂也。性體虛融，湛然常住，歷三世而不遷，混萬法而
不變，故名常德。（三世者，過去、現在、未來也。）
　　［二、樂德］，樂者，安隱寂滅之謂也。離生死逼迫之苦，證涅槃寂滅之樂，故名樂德
。（梵語涅槃，華言滅度。）
　　［三、我德］，我者，自在無礙之謂也。然有妄我、真我。若外道、凡夫於五陰身強立
主宰，執之為我，乃是妄我。若佛所具八自在，稱為我者，即是真我，故名我德。（五陰者
，色陰、受陰、想陰、行陰、識陰也。八自在我者，一能示一身以為多身，二示一塵身滿大
千界，三大身輕舉遠到，四現無量類常居一土，五諸根互用，六得一切法如無法想，七說一
偈義經無量劫，八身遍諸處猶如虛空也。）
　　［四、淨德］，淨者，離垢無染之謂也。無諸惑染，湛然清淨，如大圓鏡，了無纖翳，
故名淨德。

<xa>四依──身土四依</xa>
　　﹝出華嚴經疏﹞
　　［一、色身依色相土］，謂如來隨類應化，示現丈六等相好之身，即依娑婆等同居之土
<pb n="194"/>
，以其有山河大地等色相，是為色身依色相土。（梵語娑婆，華言能忍。同居者，凡、聖同
居也。）
　　［二、色身依法性土］，謂如來丈六等相好之身，當體即是法性之身，所依之土，亦即
常寂光土，是為色身依法性土。（常寂光土者，即佛所居之淨土也。）
　　［三、法身依法性土］，謂如來法性之身，非心非色，猶如虛空，徧一切處；所依之土
，即是常寂光土，是為法身依法性土。
　　［四、法身依色相土］，謂如來法性之身，遍於剎塵之土，雖身土相攝，事理交互，色
即非色，相即非相，而不離剎塵之土，是為法身依色相土。

<xa>四種希有──佛四種希有</xa>
　　﹝出金剛經纂要刊定記﹞
　　［一、時希有］，時希有者，謂佛出世之時不常有也。一切眾生從曠劫來，無明覆蔽，
流轉生死，無有窮盡；今值佛出世，聞說正法，依教修行，得免生死之苦，實為希有也。
　　［二、處希有］，處希有者，謂佛生於迦毗羅城，乃在三千世界之中；佛不於餘處現，
而於此處降生，實為希有也。（梵語迦毗羅，華言能仁住處。三千者，小千、中千、大千也
。）
　　［三、德希有］，德希有者，謂佛具無量福慧，最勝第一，非諸菩薩等所可思議，實為
希有也。
　　［四、事希有］，事希有者，謂佛降兜率，乃至入涅槃等事，天上人間最為奇特；外道
、天魔無不歸仰；用大慈悲，極巧方便，現多種身相，演無量法門，隨眾生根，普皆利益，
實為希有也。（梵語兜率，華言知足。梵語涅槃，華言滅度。）

<xa>四無所畏</xa>
　　﹝出大智度論﹞
　　此四通言無畏者，由佛十力之智內充，明瞭決定，故於大眾中凡有所說，則無恐懼之相
，故名無所畏。（十力者，知是處非處智力、知過去現在未來業報智力、知諸禪解脫三昧智
力、知諸根勝劣智力、知種種解智力、知種種界智力、知一切至處道智力、知天眼無礙智力
、知宿命無漏智力、知永斷習氣智力也。）
　　［一、一切智無所畏］，一切智者，於世間、出世間一切諸法盡知盡見也。無所畏者，
如佛言，我是一切正智人，故得安隱，得無所畏；在大眾中作師子吼，能轉法輪；諸沙門、
<pb n="195"/>
婆羅門、若天魔梵、若復餘眾，實不能轉。是一切智無所畏。（梵語沙門，華言勤息，謂勤
行眾善，止息諸惡也。梵語婆羅門，華言淨行。天魔梵者，天魔即他化自在天，梵即梵天魔
。）
　　［二、漏盡無所畏］，漏盡者，惑業生死俱盡也。無所畏者，如佛言，我一切漏盡，故
得安隱，得無所畏；在大眾中作師子吼，能轉法輪；諸沙門、婆羅門、若天魔梵、若復餘眾
，實不能轉，是為漏盡無所畏。
　　［三、說障道無所畏］，說障道者，說彼魔、外障蔽聖道之法也。無所畏者，如佛言，
我說障法，故得安隱，得無所畏，在大眾中，作師子吼，能轉法輪；諸沙門、婆羅門、若天
魔梵、若復餘眾，實不能轉，是為說障道無所畏。
　　［四、說盡苦道無所畏］，說盡苦道者，說能盡諸苦之道法也。無所畏者，如佛言，我
所說聖道，能出世間，能盡諸苦，故得安隱，得無所畏，在大眾中作師子吼，能轉法輪；諸
沙門、婆羅門、若天魔梵、若復餘眾，實不能轉，是為說盡苦道無所畏。

<xa>四等</xa>
　　﹝出楞伽經﹞
　　四等者，謂諸佛如來名字言語現身說法平等不二，以顯佛佛道同也。
　　［一、字等］，字即名字也。經云：若字稱我為佛，彼字亦稱一切諸佛，以我與彼，字
無差別，是名字等。（我者，釋迦如來自謂也。彼者，指一切諸佛也。謂諸佛皆稱理立名，
理性平等，故同名佛也。）
　　［二、語等］，語即言語也。經云：謂我六十四種梵音，言語相生，無增無減，無有差
別，與諸佛同一音故，是名語等。（六十四種梵音者，一流澤、二柔軟、三悅意、四可樂、
五清淨、六離垢、七明亮、八甘美、九樂聞、十無劣、十一圓具、十二調順、十三無澀、十
四無惡、十五善柔、十六悅耳、十七適身、十八心生勇銳、十九心喜、二十悅樂、二十一無
熱惱、二十二如教令、二十三善了知、二十四分明、二十五善愛、二十六令生歡喜、二十七
使他如教令、二十八令他善了知、二十九如理、三十利益、三十一離重複過失、三十二如師
子音、三十三如龍音、三十四如雲雷吼、三十五如龍王、三十六如緊那羅妙歌、三十七如迦
陵頻伽、三十八如梵王、三十九如共命鳥、四十如帝釋美妙、四十一如振鼓、四十二不高、
四十三不下、四十四隨入一切音、四十五無缺減、四十六無破壞、四十七無染污、四十八無
希取、四十九具足、五十莊嚴、五十一顯示、五十二圓滿一切音、五十三諸根適悅、五十四
無譏毀、五十五無輕轉、五十六無動搖、五十七隨入一切眾會、五十八諸相具足、五十九令
<pb n="196"/>
眾生意歡喜、六十說眾生心行、六十一入眾生心意、六十二隨眾生信解、六十三聞者無其份
量、六十四一切眾生不能思惟稱量也。）
　　［三、身等］，經云：我與諸佛法身及色身相好無有差別，是名身等。（法身者，即法
性為身也。色身者，如來丈六之應身也。）
　　［四、法等］，經云：我及彼佛，同得三十七品菩提分法，無二無別，是名法等。（三
十七品者，觀身不淨，觀受是苦，觀心無常，觀法無我，是四念處；已生惡令永斷，未生惡
令不生，已生善令增長，未生善令得生，是四正勤；欲如意足，念如意足，精進如意足，思
惟如意足，是四如意足；信根，進根，念根，定根，慧根，是五根；信力，進力，念力，定
力，慧力，是五力；擇法覺分，精進覺分，喜覺分，除覺分，捨覺分，定覺分，念覺分，是
七覺分；正見，正思惟，正語，正業，正命，正精進，正念，正定，是八正道；已上諸法，
總為三十七品也。梵語菩提，華言道。）

<xa>四法──世醫四法喻如來</xa>
　　﹝出雜阿含經﹞
　　［一、善知病］，謂世之良醫，善能知人種種疾病；以喻如來善知一切眾生業惑等病也
。
　　［二、善知病源］，謂世之良醫，善知疾病所起之由；或由風濕，或由冷熱，乃至飲食
色慾之類，發於眾病。以喻如來善知眾生皆由無明煩惱為其根源，而有生死輪迴之病也。
　　［三、善知病對治］，謂世之良醫，善知對治之方。如患冷病者，則以熱藥對治；患熱
病者，則以冷藥對治；患不冷不熱病者，則以溫和之藥對治。藥若對病，病無不愈。以喻如
來說法，若眾生多貪慾者，則說不淨之觀治之；多瞋恚者，則說慈悲之觀治之是也。
　　［四、善知治已更不動發］，謂世之良醫，善能應病與藥，人若服已，其病即愈；病既
愈已，身心安隱，不復更發。以喻如來為諸眾生善說法藥，對治一切眾生業惑之病，人能依
而修之，則得出離生死之苦，成就涅槃之樂，一切業惑，不復發起矣。（梵語涅槃，華言滅
度。）

<xa>四方行七步</xa>
　　﹝出佛本行集經﹞
　　謂如來初降生時，於四方面各行七步，步步舉足，出大蓮華。行七步已，先觀東方，口
自出言：世間之中，我為最勝。我從今日，生分已盡。此是菩薩希奇之事，未曾有法。餘方
<pb n="197"/>
悉然。
　　［一、東行七步］，東行七步者，涅槃經云：示為眾生，而作導首也。
　　［二、南行七步］，南行七步者，經云：示現欲為無量眾生作最上福田也。
　　［三、西行七步］，西行七步者，經云：示現無盡永斷生死，是最後身也。
　　［四、北行七步］，北行七步者，經云：示現已度諸有生死也。

<xa>四門遊觀</xa>
　　﹝出佛本行集經﹞
　　經云：爾時虛空，有一天子，名曰作瓶。見悉達太子在於宮內，恐其著五欲樂，乃言：
我當為彼，作於厭離之想。即以威神感動，令其宮內所作音樂，皆為不順五欲之事，唯傳涅
槃微妙之聲，欲令厭離世間，心生覺悟。太子聞是聲已，遂發出遊之心，即向迦毗羅城四門
遊觀也。（五欲者，色慾、聲欲、香欲、味欲、觸欲也。梵語迦毗羅，華言能仁住處。）
　　［東門見老人］，時太子欲向園林遊觀，淨飯王聞之，於是敕令街巷灑掃嚴淨，其有老
病死亡之人，悉令驅逐，勿使太子見之，心有所厭。及太子出東門，作瓶天子以神通力，化
作老人，傴僂低頭，倚杖呻吟，曲脊傍行。太子見已，為馭者言：我今此身，亦當老耶？若
有如是老弊之相，何暇向彼園林遊戲？宜速還宮，我當思惟，作何方便，得免斯苦。
　　［南門見病人］，時太子又欲向彼園林遊觀，淨飯王聞之，於是敕令街巷灑掃嚴淨，或
有老病死亡之人，悉令驅逐，勿使太子見之，復生厭離之心。及太子出南門，作瓶天子以神
通力，化作一病患人，身體羸瘦，喘氣微弱，命在須臾，不能起舉。太子見已，為馭者言：
若我此身，病亦不免，何暇向彼園林遊戲？宜速還宮，我當思惟，作何方便，得免斯苦。
　　［西門見死人］，時太子出西門，又欲向彼園林遊觀。淨飯王聞之，於是敕令嚴淨街道
，復振鐸言：莫令更有老病死亡之人，使太子見之，生於厭離。及太子出西門，作瓶天子以
神通力，化作一死屍，臥在床上，眾人轝行，有諸親屬，圍繞哭泣。太子見已，心懷慘惻，
為馭者言：若我此身，同有死法，何暇向彼園林遊戲？宜速還宮，我當思惟，作何方便，得
免斯苦。
　　［北門見沙門］，時太子又欲向彼園林遊觀。淨飯王聞之，於是敕令嚴淨街道，復振鐸
言，莫使更有老病死亡之人，令太子見，生厭離心。及太子出北門，作瓶天子以神通力，化
作沙門，著僧伽黎，執錫擎缽，威儀整肅，行步安詳。太子見已，心生愛樂，問言：尊者！
汝是何人？沙門答言：我名出家之人，世間諸行，盡是無常，我今捨家求無上道，故名出家
。太子為言：此業大善。於是還宮，白淨飯王曰：世間一切眾生，皆有別離，我今志願出家
<pb n="198"/>
，樂求涅槃。（梵語沙門，華言勤息。梵語僧伽黎，華言重複衣。梵語涅槃，華言滅度。）

<xa>出家四願</xa>
　　﹝出普曜經﹞
　　出家四願者，謂釋迦如來初欲出家，發此四誓願度脫眾生也。（梵語釋迦，華言能仁。
）
　　［一、願濟眾生困厄］，謂我設成正覺，得一切智時，眾生困厄，被諸惱患，吾當濟脫
令斷恩愛也。
　　［二、願除眾生惑障］，謂眾生沒在生死苦海，無明暗蔽，悉無所知，我當為其顯示如
清淨眼，內外無障，令其出離也。
　　［三、願斷眾生邪見］，謂眾生在世，我慢自大，尊己賤彼，心存邪見，不慕聖道。我
當開化，令入正真也。
　　［四、願度眾生苦輪］，謂眾生處於生死之苦，輪轉無際，滅智慧根，不能自濟。我當
為其說法，令得度脫也。

<xa>四滿成佛</xa>
　　﹝出占察善惡業報經﹞
　　［一、信滿成佛］，謂依種性地，決定信於諸法不生不滅，清淨平等，無可願求，是為
信滿成佛。（種性者，種即種子，性即性分是也。）
　　［二、解滿成佛］，謂依解行地，深解法性無造無作，不起生死想，不起涅槃想，心無
所怖，亦無所欣，是為解滿成佛。（解行者，解即解了，行即所修之行也。梵語涅槃，華言
滅度。）
　　［三、行滿成佛］，謂依究竟菩薩地，能除一切無明諸障，菩提願行，悉皆具足，是為
行滿成佛。（究竟菩薩，即等覺菩薩也。梵語菩提，華言道。）
　　［四、證滿成佛］，謂依淨心地，得無分別寂靜法智及不思議勝妙功德，是為證滿成佛
。（淨心地者，即妙覺佛位也。）

<xa>四塔──天上四塔</xa>
　　﹝出佛成道記並本行集經﹞
　　［一、箭塔］，經云：太子年方十五，與諸釋種角藝，太子一箭穿七金鼓，又一箭徹過
<pb n="199"/>
七鐵豬，復入於土，水泉迸出，遂名箭井。時帝釋遂取其箭，於忉利天建塔供養。（梵語忉
利，華言三十三，乃帝釋所居之天也。）
　　［二、發塔］，經云：太子初出家時，自持寶刀，而發願云：我今截落此發，誓與眾生
斷除煩惱習障，尋以發擲空中，時帝釋接向天上，建塔供養。
　　［三、盋塔］，經云：菩薩將詣道樹成等正覺時，有天人告善生村主二女難陀、婆羅曰
：汝可最初施食。於是二女，以乳烹麋，用盋盛獻。菩薩食已，以盋擲尼連河中，時帝釋收
歸天上，建塔供養。（梵語難陀，華言喜。梵語婆羅，華言力。二女名也。尼連無翻。）
　　［四、佛牙塔］，經云：佛闍維時，天帝釋持七寶瓶來請佛牙。其火即滅，寶棺自開，
帝釋乃取佛口舌頷一牙，於天上建塔供養。（梵語闍維，華言焚燒。）

<xa>四處立塔</xa>
　　﹝出法苑珠林﹞
　　［一、生處立塔］，謂諸佛降生之處，即應起塔。如今釋迦牟尼佛，在毗藍園內無憂樹
下降生，即於其處立塔也。（梵語釋迦牟尼，華言能仁寂默。梵語毗藍，華言解脫處。梵語
塔婆，華言高顯。）
　　［二、得道處立塔］，謂如來得道，在摩竭提國菩提樹下，即於其處立塔也。（梵語摩
竭提，華言善勝。梵語菩提，華言道。）
　　［三、轉法輪處立塔］，謂如來轉法輪其處不定，或在寂場，或在鹿苑，或在天上等，
即於其處立塔也。
　　［四、涅槃處立塔］，梵語涅槃，華言滅度。謂如來在俱屍那城娑羅雙樹間入滅，即於
其處立塔也。（梵語俱屍那，華言角城。梵語娑羅，華言堅固。）

<xa>四法</xa>
　　﹝出大乘本生心地觀經﹞
　　經云：於法寶中，有其四種，引導眾生，出生死海，到於彼岸。三世諸佛，依此修行，
斷一切障，得成菩提。
　　［一、教法］，謂一切無漏善法，教化眾生，能破無明煩惱業障也。（無漏者，不漏落
生死也。）
　　［二、理法］，謂一切教法所詮之義理也。
　　［三、行法］，謂戒定慧等諸行之法也。
<pb n="200"/>
　　［四、果法］，謂至果所證，無為涅槃等法也。（梵語涅槃，華言滅度。）

<xa>四依──法四依</xa>
　　﹝出法界次第﹞
　　法四依者，謂依憑正法，則能成就萬行之因，滿足菩提之果也。（梵語菩提，華言道。
）
　　［一、依法不依人］，依法者，謂依實相等法，修諸波羅蜜行，則能具足清淨功德，能
至菩提也。不依人者，如涅槃經云：魔王尚能假化作佛，況能不作其餘之身。是故雖是凡夫
，若所說所行，與實相等法相應，則可依信。雖現佛身相好，若所說所行，違於實相法者，
則不應依也。（梵語波羅蜜，華言到彼岸。）
　　［二、依了義經不依不了義經］，依了義經者，謂諸大乘經，皆明中道、佛性，若依此
而修，則萬行成就，能見佛性也。不依不了義經者，謂小乘等經，不明中道、佛性，若依此
而修，則萬行難成，不見佛性也。
　　［三、依義不依語］，依義者，義即中道之理。若依此理而修，則能成就萬行，破諸顛
倒，而顯中道之理也。不依語者，語是世間言語文字，非出世法，若依此而修，則萬行不成
，顛倒不破，中道不顯也。
　　［四、依智不依識］，依智者，照了之心，名之為智；若依正觀之智，於諸波羅蜜觀察
而修，則能破生死煩惱之業，必證大乘涅槃之果也。不依識者，妄想之心，名之為識。若依
妄識而修，則構集生死煩惱之業，流轉無窮，眾苦不息也。

<xa>四法界</xa>
　　﹝出華嚴法界觀﹞
　　法界者，一切眾生身心之本體也。法，軌則也，界有性、分二義。若約事說，界即是分
義，謂隨事分別故也；若約理說，界即是性義，謂諸法性不能變易故也。以此性、分互相交
絡，則成理事無礙法界。以理融事，一一融通，則成事事無礙法界也。
　　［一、事法界］，謂諸眾生色心等法，一一差別，各有分齊，故名事法界。（分齊者，
限量也。）
　　［二、理法界］，謂諸眾生色心等法，雖有差別，而同一體性，故名理法界。
　　［三、理事無礙法界］，謂理由事顯，事攬理成，理事互融，故名理事無礙法界。
　　［四、事事無礙法界］，謂一切分齊事法，稱性融通，一多相即，大小互容，重重無盡
<pb n="201"/>
，故名事事無礙法界。

<xa>四藏</xa>
　　﹝出大智度論﹞
　　四藏者，即經、律、論、咒也。以其各各含藏一切文理，故名藏也。
　　［一、經藏］，經藏者，即如來所說一大藏，大小乘諸經也。經，法也、常也，十界同
遵，謂之法。三世不易，謂之常。又云契經，謂上契諸佛之理，下契眾生之機也。（十界者
，佛界、菩薩界、緣覺界、聲聞界、天界、人界、修羅界、餓鬼界、畜生界、地獄界也。三
世者，過去、現在、未來也。）
　　［二、律藏］，律藏者，即如來所制大小乘戒律也。律，法也。謂能治眾生貪瞋癡種種
之惡。如治世法律，則能斷決重輕之罪也。
　　［三、論藏］，論藏者，即如來所說阿毗曇等論，及佛弟子所造諸論也。（梵語阿毗曇
，華言無比法。）
　　［四、咒藏］，咒藏者，即如來所說一切秘密心咒也。如諸陀羅尼，及凡經中所有神咒
是也。（梵語陀羅尼，華言咒。）

<xa>四義──經含四義</xa>
　　﹝出翻譯名義﹞
　　［一、法義］，法即可軌可則之義。謂如來所說之經，十界同遵，無不軌則故也。（遵
，依也。十界者，佛界、菩薩界、緣覺界、聲聞界、天界、人界、修羅界、餓鬼界、畜生界
、地獄界也。）
　　［二、常義］，常即不遷不變之義。謂如來所說之經，三世而不改易故也。（三世者，
過去、現在、未來也。）
　　［三、貫義］，謂如來所說之經，貫穿一切深妙義理故也。
　　［四、攝義］，謂如來所說之經，攝持所化一切眾生故也。

<xa>四益──講經四益</xa>
　　﹝出金光明經﹞
　　經云：虛空藏菩薩、梵釋天等白佛言：若諸國土，有能講說此金光明，微妙經典，於其
國土獲四利益。
<pb n="202"/>
　　［一、國土吉祥益］，謂若有國土講說此經者，國王軍眾，勢力強盛，無諸怨敵，疾疫
消除，壽命修長，吉祥安樂，正法興隆也。
　　［二、輔臣和樂益］，謂若有國土，講說此經，則輔相大臣，和悅無諍，王所敬愛，安
隱豐樂，隨心所願，皆得滿足也。
　　［三、國人富壽益］，謂若有國土，講說此經，則沙門弟子及國邑人民修行正法，多所
利益，壽命延長，富逸安樂；於諸福田，悉得修立也。（梵語沙門，華言勤息。）
　　［四、法師自利利他益］，謂若有國土，講說此經，其說經之人，一切時中，身心調適
；諸人民眾，增加守護，慈悲平等，心無傷害；亦令一切眾生，誠心皈仰，皆悉修習菩提之
行也。（梵語菩提，華言道。）

<xa>四名──論藏華梵四名</xa>
　　﹝出華嚴經疏﹞
　　［一、摩怛理迦］，梵語摩怛理迦，華言本母。謂反覆論議，則能出生一切義理故也。
　　［二、奢薩怛囉］，梵語奢薩怛囉，華言議論。謂評議辯論空有假實等法故也。
　　［三、鳥波你捨］，梵語烏波你捨，華言近說。謂從近從略，說經中要義故也。
　　［四、阿毗達磨］，梵語阿毗達磨，華言對法。謂能對所問之法故也。

<xa>四一</xa>
　　﹝出法華經文句﹞
　　［一、理一］，理即中道一實相之理也。此實相之理，諸佛眾生體性平等，無有增減。
但眾生體雖本具，全體在迷。唯諸佛覺知如實之相，乘此實道，出應於世，要令眾生得此實
相。故經云：是法非思量分別之所能解，唯有諸佛乃能知之。又云：諸佛唯以一大事因緣故
，出現於世，為令眾生開示悟入佛之知見，佛之知見，即理一也。（一大事因緣者，即一實
相也。其性廣博名大，諸出世之儀式，故名事，眾生有此機感故名因，佛乘機而應，故名緣
。）
　　［二、行一］，行即所修一乘之妙行也。謂實相之理，自非一乘妙行莫能證得。故經云
：正直捨方便，但說無上道。又云：諸有所作，常為一事，事即是行，故名行一也。
　　［三、人一］，人即所化之眾生也。佛出世之意，但為教化菩薩，成就佛道。蓋由機器
不純，不得已而權施三乘之教，漸令入大故。至法華，即開三乘之權，而顯一乘之實。三乘
之人，同是菩薩之人，故名人一也。（三乘者，聲聞乘、緣覺乘、菩薩乘也。）
<pb n="203"/>
　　［四、教一］，教謂圓頓妙教，即一佛乘也。如來於前四時，隨順機緣，不得已而權說
諸乘。至於法華，開顯權即是實。故經云：十方佛土中，唯有一乘法，無二亦無三，故名教
一也。（四時者，華嚴時、鹿苑時、方等時、般若時也。無二者，謂無藏教、通教之二也。
無三者，謂無藏教、通教、別教之三也。）

<xa>四陀羅尼</xa>
　　﹝出瑜伽師地論﹞
　　梵語陀羅尼，華言總持。謂持善不失，持惡不生也；又翻遮持，謂遮空、有二邊之惡，
持中道之善也。
　　［一、法陀羅尼］，謂諸菩薩得念慧力，持所聞法，經無量時，永不忘失，是名法陀羅
尼。
　　［二、義陀羅尼］，謂諸菩薩持所聞無量義趣，經無量時，永不忘失，是名義陀羅尼。
　　［三、咒陀羅尼］，咒，願也。謂諸菩薩獲得如是總持，令其咒願悉皆神驗，能除一切
眾生種種災患，是名咒陀羅尼。
　　［四、忍陀羅尼］，忍，即安忍。謂諸菩薩成就堅固之行，於所聞法，得精進忍，是名
忍陀羅尼。

<xa>四種秘密</xa>
　　﹝出阿毗曇雜集論﹞
　　［一、令入秘密］，聲聞之人，執著空法，謂一切法皆空。如來為說大乘之法，破其執
空之見，令生勝解，得入聖教，是名令入秘密。
　　［二、相秘密］，如來說一切法皆無自性，無生無滅，為破諸外道、凡夫邪執著有之相
，是名相秘密。
　　［三、對治秘密］，謂如來宣說隱密之教，皆是對彼眾生過失而調治之。如人有病，則
應病與藥而治療之，即獲安適，是名對治秘密。
　　［四、轉變秘密］，轉變者，轉彼不善，而變為善也。謂如來說一切隱密名言，皆為眾
生起散亂心者，令生寂靜；起顛倒見者，令生正見；起煩惱者，令生清淨；是名轉變秘密。

<xa>四句──乘戒緩急四句</xa>
　　﹝出華嚴經隨疏演義鈔﹞
<pb n="204"/>
　　乘戒者，乘即佛所說大小乘法也；戒即佛所制輕重諸戒也。緩者，寬緩也；急者，急切
也。
　　［一、乘急戒緩］，謂因戒緩故，墮於修羅、餓鬼、畜生、地獄四趣之中。由乘急故，
還得聞法。如八部中，龍鬼等皆得預會聞法，是名乘急戒緩。（八部者，天、龍、夜叉、乾
闥婆、阿修羅、迦樓羅、緊那羅、摩睺羅伽也。）
　　［二、戒急乘緩］，謂因戒急故，得生人天中，雖生人天中，由乘緩故，不樂聞法，是
名戒急乘緩。
　　［三、乘戒俱急］，謂因戒急故，得生人天，由乘急故，亦得聞法悟道，是名乘戒俱急
。
　　［四、乘戒俱緩］，謂因戒緩故，永墮四趣，失天人身；以乘緩故，不得聞法，是名乘
戒俱緩。

<xa>四種瓔珞莊嚴</xa>
　　﹝出大方等大集經﹞
　　瓔珞莊嚴者，謂菩薩以戒等四法莊嚴法身，如世瓔珞莊嚴於身也。
　　［一、戒瓔珞莊嚴］，謂菩薩嚴持禁戒，於諸眾生無有惡害之心；若無惡害之心，一切
眾生常所樂見，身口意業悉令清淨，是名戒瓔珞莊嚴。
　　［二、三昧瓔珞莊嚴］，謂菩薩於諸眾生，運大慈心，質直柔軟，乃至遠離貪瞋癡行，
修習一切三昧，是名三昧瓔珞莊嚴。（梵語三昧，華言正定。）
　　［三、智慧瓔珞莊嚴］，謂菩薩心無疑網，遠離顛倒，知苦斷集，證滅修道；戒定慧聚
，清淨無著，觀於世間，猶如夢幻；觀於法界，無有去來，是名智慧瓔珞莊嚴。
　　［四、陀羅尼瓔珞莊嚴］，梵語陀羅尼，華言能持。謂菩薩能持諸善法，令不散不失。
又云總持，謂能持善不失，持惡不生，是名陀羅尼瓔珞莊嚴。

<xa>四種三昧</xa>
　　﹝出摩訶止觀﹞
　　欲登妙位，非行不階。行法眾多，略言其四。梵語三昧，華言正定，又云調直定。眾生
心行，常不調、不直、不定，入此三昧，能調、能直、能定，故名三昧。
　　［一、常坐三昧］，常坐三昧者，亦名一行三昧。文殊般若經以九十日為期，獨居靜室
，跏趺正坐，蠲除惡覺，捨諸亂想，不雜思惟，係緣法界，一念法界。（系緣是止，一念是
<pb n="205"/>
觀，法法融攝，故曰法界。）信一切法皆是佛法。若坐疲極，或疾病所困，或睡蓋所覆，或
宿障發動，不能遣卻，當專稱一佛名號，以求加護。除經行飲食便利之外，時刻相續，無須
臾廢；此之三昧，於一期中，若能精勤不懈，唸唸無間，則能破除障業，顯發實相之理矣。
　　［二、常行三昧］，常行三昧者，亦名般舟三昧。梵語般舟，華言佛立。佛立有三義：
一、佛威力，二、三昧力，三、行者本功德力。能於定中，見十方佛在其前立，故名佛立。
以九十日為期，終竟三月，身常旋行，不得休息，口常唱阿彌陀佛，心常想阿彌陀佛，或先
想後唱，或先唱後想，想唱相繼，無令休息。此之三昧，極能斷除宿障，於諸功德最為第一
。（梵語阿彌陀，華言無量壽。）
　　［三、半行半坐三昧］，半行半坐三昧者，若依方等經，七日為期，唯誦袒持咒。旋百
二十匝，一旋一咒。不遲不疾，旋竟卻坐，思惟實相之理。若依法華經，三七日為期，但誦
本經。故經云：其人若行、若立，讀誦是經，若坐、思惟是經，我乘六牙白象，現其人前。
此等三昧，俱是半行半坐也。（梵語袒持，華言秘要。）
　　［四、非行非坐三昧］，非行非坐三昧者，前之三種，俱用行坐；今言非行非坐者，雖
非行坐，實通行坐，亦名隨自意三昧，謂但於一切時中，一切事上，隨意用觀，不拘限期，
心存止觀，念起即覺是也。

<xa>四智</xa>
　　﹝出成唯識論﹞
　　［一、大圓鏡智］，謂如來真智，本性清淨，離諸塵染，洞徹內外，無幽不燭。如大圓
鏡，洞照萬物，無不明瞭，是名大圓鏡智。
　　［二、平等性智］，謂如來觀一切法，與諸眾生皆悉平等，以大慈悲心，隨其根機，示
現開導，令其證入，是名平等性智。
　　［三、妙觀察智］，謂如來善能觀察諸法，圓融次第；復知眾生根性樂欲，以無礙辯才
，說諸妙法，令其開悟，獲大安樂，是名妙觀察智。
　　［四、成所作智］，謂如來為欲利樂諸眾生故，普於十方世界，示現種種神通變化，引
諸眾生，令入聖道，成本願力所應作事，是名成所作智。

<xa>四無礙智</xa>
　　﹝亦名四無礙辯，出法界次第﹞
　　謂菩薩於此四法，智慧明瞭，通達無滯，故名四無礙智。以其辯說融通，亦名四無礙辯
<pb n="206"/>
。
　　［一、義無礙智］，謂菩薩了知一切諸法義理，通達無滯，故名義無礙智。
　　［二、法無礙智］，謂菩薩通達一切諸法名字分別無滯，故名法無礙智。
　　［三、辭無礙智］，謂菩薩於諸法名字義理，隨順一切眾生殊方異語，為其演說，能令
各各得解，辯說無滯，故名辭無礙智。
　　［四、樂說無礙智］，謂菩薩隨順一切眾生根性所樂聞法，而為說之，圓融無滯，故名
樂說無礙智。

<xa>四相──智境四相</xa>
　　﹝出圓覺經略疏﹞
　　謂於有所證取之心，迤邐淺深，有此四相之異，故後之三相，皆因我相根本而立，與金
剛般若四相所言不同，蓋彼於迷妄之心，執為四相故也。
　　［一、我相］，我相者，謂眾生於涅槃之理，心有所證，而其有所證取之心，執著不忘
，認之為我，名為我相。經云：是故證取方現我體。是也。（梵語涅槃，華言滅度。）
　　［二、人相］，人相者，比前我相已進一步，雖不復認證為我，而猶存悟我之心，名為
人相。經云：悟己超過一切證者，名為人相。是也。
　　［三、眾生相］，眾生相者，比前人相已進一步，謂雖已超過我人之相，猶存了證了悟
之心，名眾生相。經云：但諸眾生，了證了悟，皆為我人而我人相所不及者，存有所了，名
眾生相。是也。
　　［四、壽命相］，壽命相者，比前眾生相已進一步，謂心照清淨，於前眾生相中，所存
了悟之心，雖已覺知超過，然猶存能覺之知，如彼命根，潛續於內，名壽命相。經云：覺所
了者，不離塵故。是也。（不離塵者，謂此覽（編者註：『覽』疑是『覺』）了之心，不離
妄塵故也。）

<xa>四鏡</xa>
　　﹝出起信論﹞
　　鏡以明淨鑒照為義。謂真如本覺之性，有空、有不空、有體、有用，故以四鏡喻焉。
　　［一、如實空鏡］，謂真如實相，體本空寂，離一切妄心境界之相，如明鏡無染，故名
如實空鏡。
　　［二、因熏習鏡］，謂真如覺體，能作現法之因，復能熏習內心，而一切境界悉於中現
<pb n="207"/>
，故名因熏習鏡。（已上二種，明真如在纏，故有空不空之義也。纏者，煩惱業縛也。）
　　［三、法出離鏡］，謂真如覺體之法，出離煩惱之塵，純一明淨，故名法出離鏡。
　　［四、緣熏習鏡］，緣即所化機緣，謂真如覺體出纏之時，隨照物機，與彼眾生作外緣
熏力，令其修習善根，故名緣熏習鏡。（已上二種，明真如出纏，從體而起用也。）

<xa>四安樂行</xa>
　　﹝出法華文句﹞
　　謂身無危險故安，心無憂惱故樂，身安心樂，乃能進行，故名安樂行。
　　［一、身安樂行］，謂身應當遠離十種之事：一、遠離豪勢，二、遠離邪人邪法，三、
遠離凶險嬉戲，四、遠離旃陀羅，五、遠離二乘眾，妨修大乘之行故，六、遠離欲想，七、
遠離不男之人，八、遠離危害之處，九、遠離譏嫌之事，十、遠離畜養。既遠離已，常好坐
禪，修攝其心，是名身安樂行。（梵語旃陀羅，華言屠者。二乘者，聲聞乘、緣覺乘也。）
　　［二、口安樂行］，謂口應遠離四種語：一、不樂說人及經典過，二、不輕慢，謂不倚
大乘而輕蔑小乘也，三、不讚他亦不毀他，四、不生怨嫌之心。善修如是安樂心故，是名口
安樂行。
　　［三、意安樂行］，謂意應棄四種惡：一、不嫉諂，二、不輕罵，謂不應以大行而訶罵
小行之人也，三、不惱亂，四、不爭競，為一切眾生平等說法，是名意安樂行。
　　［四、誓願安樂行］，謂由眾生不聞、不知、不覺，於是起慈悲心，誓願為說。故經云
：我得阿耨多羅三藐三菩提時，隨在何地，以神通力、智慧力引之，令得住是法中，是名誓
願安樂行。（梵語阿耨多羅三藐三菩提，華言無上正等正覺。

<xa>四安樂行</xa>
　　﹝出華嚴經疏﹞
　　此四安樂行者，乃清涼澄觀國師依法華經安樂行品而立。謂涅槃之果，名為安樂；修此
行者，能趣涅槃，故名安樂行。又住此四行，則身靜神定，外苦不幹，故名安樂行。（梵語
涅槃，華言滅度。）
　　［一、畢竟空行］，畢竟空行者，心境兩忘，空有雙會也。法華經云：行處近處。謂以
觀照理，如理而行，名為行處；復觀一切法空，即近於理，名為近處。以行處近處，終歸於
空也。
　　［二、身口無過行］，身口無過行者，謂身能遠離殺盜等過惡，口能遠離妄言綺語等過
<pb n="208"/>
惡。法華經云：若讀經時，不樂說人長短及經典過。是也。
　　［三、心無嫉妒行］，心無嫉妒行者，謂見人修善，即能隨喜，勸修證入菩提之道，遠
離嫉害妒忌等行。法華經云：於後末世，法欲滅時，受持讀誦斯經典者，無懷嫉妒諂誑之心
。是也。（梵語菩提，華言道。）
　　［四、大慈悲行］，大慈悲行者，謂起慈悲心，發大誓願，願拔眾生之苦，與眾生之樂
。法華經云：於在家、出家人中，生大慈心；於非菩薩人中，生大悲心。是也。

<xa>四諦──藏教生滅四諦</xa>
　　﹝出天台四教儀集註﹞
　　藏教者，經律論三藏之教也。生滅者，此教詮因緣生法，有生有滅也。四諦者，諦即審
實之義，謂聲聞之人，用析空觀，諦審苦集滅道之法一一不虛，是名藏教生滅四諦。（因緣
生法者，六根為因，六塵為緣。根塵相對所起之心，名為生法。析空者，析即分析，謂分析
五陰等法皆空也。）
　　［一、苦諦］，苦即逼迫之義，有三苦八苦。總而言之，不出三界生死。聲聞之人諦審
生死實苦，故名苦諦。（三界者，欲界、色界、無色界也。三苦者，苦苦、壞苦、行苦。八
苦者，生苦、老苦、病苦、死苦、愛別離苦、怨憎會苦、求不得苦、五陰盛苦也。）
　　［二、集諦］，集即招集之義。謂聲聞之人，諦審煩惱惑業，實能招集生死之苦，故名
集諦。
　　［三、滅諦］，滅即寂滅。謂聲聞之人，既厭生死之苦，諦審涅槃，實為寂滅之樂，故
名滅諦。
　　［四、道諦］，道即能通之義。謂聲聞之人，諦審戒定慧之道，實能通到涅槃，故名道
諦。（梵語涅槃，華言滅度。）

<xa>四諦──通教無生四諦</xa>
　　﹝出天台四教儀集註﹞
　　通教者，謂通前藏教，通後別、圓也。無生四諦者，謂此教三乘之人根利，用體空觀，
體達五陰諸法，當體即空，如幻如化。故云苦無逼迫相，集無和合相，滅無生相，道不二相
也，是名通教無生四諦。（通前藏教者，謂此教鈍根菩薩，但證真空之理，與前藏教是同也
。通後別、圓者，謂此教利根菩薩，即於真空之理，能知不空，證入中道之理；與後別、圓
二教是同也。三乘者，聲聞乘、緣覺乘、菩薩乘也。五陰者，色陰、受陰、想陰、行陰、識
<pb n="209"/>
陰也。）
　　［一、苦諦］，謂此教三乘用觀巧故，審實五陰生死等苦，當體即空，而無逼迫之相，
故名苦諦。
　　［二、集諦］，謂此教三乘用觀巧故，審實惑業之因，當體即空，了無惑業和合之相，
故名集諦。
　　［三、滅諦］，謂此教三乘用觀巧故，審實五陰生死等苦，昔本無生，今亦無滅，故名
滅諦。
　　［四、道諦］，道即戒定慧之道。謂此教三乘用觀巧故，審實所破之集，能破之道，同
一真空，無有二相，故名道諦。

<xa>四諦──別教無量四諦</xa>
　　﹝出天台四教儀集註﹞
　　別教者，別前藏、通，別後圓教也。無量四諦者，謂此教獨菩薩法；菩薩所化眾生既無
量，其所用法門亦無有量。故云：苦有無量相，十法界果報不同故；集有無量相，五住煩惱
不同故；道有無量相，恆沙法門不同故；滅有無量相，諸波羅蜜不同故，是名別教無量四諦
。（別前藏、通者，此教純是菩薩所修之法，不同藏、通二教，是三乘共修也。別後圓教者
，此教所明法門行相，隔歷次第，不同圓教一切圓融也。十法界者，佛界、菩薩界、緣覺界
、聲聞界、天界、人界、阿修羅界、餓鬼界、畜生界、地獄界也。五住煩惱者，一切見住地
惑、欲愛住地惑、色愛住地惑、有愛住地惑、無明住地惑也。梵語波羅蜜，華言到彼岸，生
死為此岸，涅槃為彼岸也。）
　　［一、苦諦］，謂此教菩薩，諦審十界眾生生死諸苦，一一不虛，故名苦諦。（十界眾
生，佛亦在列者，大論云：眾生無上者，即佛是也。）
　　［二、集諦］，謂此教菩薩，諦審十界眾生惑業。實能招集生死之苦，故名集諦。
　　［三、道諦］，謂此教菩薩，諦審無量道法，實能自利利他，故名道諦。
　　［四、滅諦］，謂此教菩薩，諦審六度之行，實能證於涅槃寂滅之理，故名滅諦。（六
度者，一佈施、二持戒、三忍辱、四精進、五禪定、六智慧也。）

<xa>四諦──圓教無作四諦</xa>
　　﹝出天台四教儀集註﹞
　　圓教者，謂事理無礙，法法融攝也。無作四諦者，大乘菩薩圓觀諸法，事事即理，無有
<pb n="210"/>
造作；故云陰入皆如，無苦可捨；塵勞本清淨，無集可除；邊邪皆中正，無道可修；生死即
涅槃，無滅可證，是名圓教無作四諦。（陰入皆如者，陰即色受想行識五陰也。入即六根六
塵，互相涉入，通為十二入也。此陰入之法皆言如者，如即理也；邊邪皆中正者，謂空有二
邊邪倒之見，皆即中正也。）
　　［一、苦諦］，謂此教菩薩，諦審五陰十二入之法，皆即真如，實無苦相可捨，故名苦
諦。
　　［二、集諦］，謂此教菩薩，諦審一切煩惱塵勞，性本清淨，實無招集生死之相，故名
集諦。
　　［三、道諦］，謂此教菩薩，諦審一切諸法，皆即中道，離邊邪見，實無煩惱之惑可斷
，亦無菩提之道可修，故名道諦。
　　［四、滅諦］，謂此教菩薩，諦審生死涅槃，體元不二，實無生死逼迫之苦可斷，亦無
涅槃之寂滅可樂、可證，故名滅諦。

<xa>四勝義諦</xa>
　　﹝出成唯識論﹞
　　［一、世間勝義］，謂於世間五蘊虛妄之法，而說真如勝妙之義也。（五蘊者，色蘊、
受蘊、想蘊、行蘊、識蘊也。）
　　［二、道理勝義］，謂聲聞觀苦集滅道四諦之理，即是勝妙之義也。
　　［三、證得勝義］，謂聲聞證得二空真如之理，即是勝妙之義也。（二空者，人空、法
空也。）
　　［四、勝義勝義］，謂一真法界之理，唯有諸佛盡知盡證，乃勝義中之最勝義也。

<xa>四世俗諦</xa>
　　﹝出瑜伽師地論﹞
　　［一、世間世俗］，俗即習俗，謂世間眾生安立舍宅及治生等種種之事，皆悉虛假不實
也。
　　［二、道理世俗］，謂五蘊等法，皆是假名安立，若依道理一一推窮，皆無自體也。（
五蘊者，色蘊、受蘊、想蘊、行蘊、識蘊也。）
　　［三、證得世俗］，謂觀世俗假立之法皆空，證得預流等果也。（預流者，預入聖道之
流，即初果也。）
<pb n="211"/>
　　［四、勝義世俗］，謂於世俗假立之法，了達勝妙之義也。

<xa>四念處</xa>
　　﹝出法界次第﹞
　　念即能觀之觀，處即所觀之境也。謂諸眾生於色受想行識五陰起四顛倒，於色多起淨倒
，於受多起樂倒，於想、行多起我倒，於心多起常倒，為令眾生修此四觀，以除四倒，故名
四念處也。
　　［一、觀身不淨］，身有內外，己身名內身，他人之身名外身。此內外身，皆攬父母遺
體而成；從頭至足，一一觀之，純是穢物。眾生顛倒，執之為淨，而生貪著，故令觀身不淨
也。
　　［二、觀受是苦］，領納名受，有內受、外受；意根受名內受，五根受名外受。一一根
有順受違受，不違不順受。於順情之境則生樂受，於違情之境則生苦受，於不違不順之境則
生不苦不樂受。樂受是壞苦，苦受是苦苦，不苦不樂受是行苦。眾生顛倒，以苦為樂。故令
觀受是苦也。（五根者，眼根、耳根、鼻根、舌根、身根也。樂受是壞苦者，樂壞則苦生，
即樂極悲生也。苦苦者，於苦身上更加苦受，故名苦苦。行苦者，雖是不苦不樂，唸唸心有
生滅，是故名行苦也。）
　　［三、觀心無常］，心即第六識也。謂此識心，體性流動，若粗若細，若內若外，唸唸
生滅，皆悉無常。眾生顛倒，計以為常，故令觀心無常也。
　　［四、觀法無我］，法有善法惡法。人皆約法計我，謂我能行善行惡也。善惡法中，本
無有我。若善法是我，惡法應無我；若惡法是我，善法應無我。眾生顛倒，妄計有我，故令
觀法無我也。

<xa>四正勤</xa>
　　﹝亦名四斷，出法界次第﹞
　　正則不邪，勤則不怠。毗婆沙論云：斷已生惡法，猶如除毒蛇；斷未生惡法，如預防流
水；增長已生善，如溉（居代切，灌也）甘果栽（栽，苗也）；未生善令生，如鑽（祖官切
，穿也）木出火，故名四正勤。（梵語毗婆沙，華言廣解。）
　　［一、已生惡令永斷］，謂五蓋等煩惱覆心，離五種善根，故一心勤精進，方便斷除，
不令更生也。（五蓋者，貪慾蓋、瞋恚蓋、睡眠蓋、悔蓋、疑蓋也。五善根者，信根、精進
根、念根、定根、慧根也。）
<pb n="212"/>
　　［二、未生惡令不生］，謂五蓋等煩惱惡法，今雖未生，後若生時，能遮五種善根，故
一心勤精進，方便遮止，不令生也。
　　［三、已生善令增長］，謂五種善根已生，為令增長，故一心勤精進，方便修習，令不
退失也。
　　［四、未生善令得生］，謂五種善根，雖未生，為令生，故一心勤精進，方便修習，令
得生也。

<xa>四正斷</xa>
　　﹝出雜阿含經﹞
　　［一、斷斷］，謂所起惡不善法，斷已復生，更須精進攝受，令不生起；斷而又斷，是
名斷斷。
　　［二、律儀斷］，謂堅持戒律，慎守威儀，斷一切惡，是名律儀斷。
　　［三、隨護斷］，謂於無漏真實三昧相中，隨順守護，不令退沒，是名隨護斷。（無漏
者，不漏落生死也。梵語三昧，華言正定。）
　　［四、修斷］，謂已起善法，增益修習，令其生長；諸不善法自然斷除，是名修斷。

<xa>四如意足</xa>
　　﹝出法界次第﹞
　　［一、欲如意足］，欲者，希嚮慕樂，莊嚴彼法，故名為欲。謂凡所修習一切諸法，若
無樂欲之心，事必不遂；若能樂欲，所願皆得，是為欲如意足。（莊嚴彼法者，謂修希即心
，令四念處身受心法之觀成就也。）
　　［二、念如意足］，念者，專注彼境，一心正住，故名念。謂若非一心，觀法斷絕；若
能一心，所願皆得，是為念如意足。
　　［三、精進如意足］，精進者，無雜曰精，無間曰進。謂惟專觀理，使無間雜，故曰精
進。凡所修習一切諸法，若無精進，事必不成；若能精進，所願皆得，是為精進如意足。
　　［四、思惟如意足］，思惟者，思惟彼理，心不馳散也。謂凡所修習，若能思惟，所願
皆得，是為思惟如意足。

<xa>四種方便</xa>
　　﹝出起信論﹞
<pb n="213"/>
　　論問云：既說法界一相，佛體無二，何故不唯念真如，復假求學諸善之行？答曰：譬如
大摩尼寶，體性明淨，而有礦（古孔切）穢之垢，若不以方便磨治，終不得淨。故說四種方
便。（梵語摩尼，華言如意。）
　　［一、行根本方便］，謂觀一切法自性無生，離於妄見，不住生死；及觀一切法因緣和
合，業果不失，起大悲心，攝化眾生，不住涅槃。以此為行，則能出生一切善法，故名行根
本方便。（因緣者，眼耳鼻舌身意六根為因，色聲香味觸法六塵為緣。緣即緣助，謂助於六
根，能生六識也。梵語涅槃，華言滅度。）
　　［二、能止方便］，止即遮止。謂慚愧悔過，能止一切惡法，不令增長，故名能止方便
。
　　［三、發起善根方便］，謂勤供養禮敬三寶，讚歎隨喜勸請諸佛，以愛敬三寶淳厚心故
，信得增長，乃能志求無上之道。又因三寶護持力故，能令業障消除，善根增長，故名發起
善根方便。（三寶者，佛寶、法寶、僧寶也。）
　　［四、大願平等方便］，謂發廣大誓願，盡未來際，化度一切眾生，皆令究竟入於涅槃
，故名大願平等方便。

<xa>四悉檀</xa>
　　﹝出法華文句﹞
　　悉，遍也。檀，梵語具雲檀那，華言施。華梵兼稱，故名悉檀。佛以此四說法，遍施一
切眾生，故名四悉檀也。
　　［一、世界悉檀］，世即隔別之義，界即界分也。蓋由眾生根器淺薄，故佛隨其所欲樂
聞，為之次第分別而說，令生歡喜，是名世界悉檀。
　　［二、為人悉檀］，謂佛欲說法，必先觀眾生機器之大小，宿種之淺深，然後稱其機宜
而為說之，令生正信，增長善根，故名為人悉檀。
　　［三、對治悉檀］，謂如眾生貪慾多者，教觀不淨；瞋恚多者，教修慈心；愚癡多者，
教觀因緣。為對此等諸病，說此法藥，遍施眾生，故名對治悉檀。
　　［四、第一義悉檀］，第一義，即理也。謂佛知眾生善根已熟，即為說法，令其得悟聖
道，是名第一義悉檀。

<xa>四攝利益</xa>
　　﹝出大集經﹞
<pb n="214"/>
　　［一、佛攝利益］，謂佛攝持眾生，令其常得親近諸佛，諸魔不得其便，故名佛攝利益
。
　　［二、天攝利益］，謂諸天攝持眾生，於說法之處常樂聽受，不為他緣所害，故名天攝
利益。
　　［三、福攝利益］，謂福德莊嚴於身，有諸相好；莊嚴於口，凡所演說，眾生樂聞；莊
嚴種姓，令生尊貴，故名福攝利益。
　　［四、智攝利益］，謂以智慧知眾生根性，隨宜說法；知眾生病苦，隨病施藥。得大神
通，游諸佛土，了了通達法界之理，是名智攝利益。

<xa>四種大樂──涅槃四種大樂</xa>
　　﹝出大涅槃經﹞
　　［一、無苦樂］，無苦樂者，謂無世間之苦樂也。世間之樂，即是苦因。故經云：不斷
樂者，則名為苦；以斷樂故，則無有苦。無苦無樂，乃名大樂。此即涅槃之大樂也。（梵語
涅槃，華言滅度。）
　　［二、大寂靜樂］，謂涅槃之性是大寂靜，以其遠離一切憒鬧法故，以大寂靜，名為大
樂，此即涅槃之大樂也。
　　［三、大知樂］，謂諸佛如來有大智慧，於一切法悉知悉見，名為大樂。此即涅槃之大
樂也。
　　［四、不壞樂］，謂如來之身，非煩惱無常之身，猶如金剛不能毀壞。身不壞故，名為
大樂。此即涅槃之大樂也。

<xa>四種涅槃</xa>
　　﹝出成唯識論﹞
　　［一、本來自性清淨涅槃］，謂真如理隨緣變造一切諸法，雖有煩惱垢染，而本性清淨
，具足無量微妙功德，無生無滅，湛若虛空，一切眾生平等共有，與一切法不一不異，離一
切相無有分別，故名本來自性清淨涅槃。（梵語涅槃，華言滅度。）
　　［二、有餘依涅槃］，謂煩惱之障雖滅，尚餘欲界五陰之身，而為所依，故名有餘依涅
槃。（五陰者，色陰、受陰、想陰、行陰、識陰也。）
　　［三、無餘依涅槃］，謂煩惱既盡，所餘五陰之身亦滅，故名無餘依涅槃。
　　［四、無住處涅槃］，謂不住生死，不住涅槃，窮未來際，利樂有情，故名無住處涅槃
<pb n="215"/>
。

<xa>四分──華嚴四分</xa>
　　﹝出法寶標目﹞
　　［一、信分］，謂第一會菩提場中，說世主妙嚴品至毗盧遮那品，名舉果勸樂生信分，
蓋舉揚如來依正二報難思之果，勸勵當機聞而樂欲生其淨信，故名信分。（梵語菩提，華言
道。梵語毗盧遮那，華言徧一切處。依正二報者，身為正報，國土是依報也。）
　　［二、解分］，謂第二會普光明殿，說十信法；第三會忉利天宮，說十住法；第四會夜
摩天宮，說十行法；第五會兜率陀天宮，說十迴向法；第六會他化自在天宮，說十地法；第
七重會普光明殿，說十定等法，名修因契果生解分。蓋進修六位之圓因，契證十身之妙果，
令生勝解，故名解分。（十信者，信心、念心、精進心、慧心、定心、不退心、護法心、迴
向心、戒心、願心也。十住者，發心住、治地住、修行住、生貴住、方便具足住、正心住、
不退住、童真住、法王子住、灌頂住也。十行者，歡喜行、饒益行、無嗔恨行、無盡行、離
癡亂行、善現行、無著行、尊重行、善法行、真實行也。十迴向者，救一切眾生離眾生相迴
向、不壞迴向、等一切佛迴向、至一切處迴向、無盡功德藏迴向、隨順平等善根迴向、隨順
等觀一切眾生迴向、真如相迴向、無縛解脫迴向、法界無量迴向也。十地者，歡喜地、離垢
地、發光地、焰慧地、難勝地、現前地、遠行地、不動地、善慧地、法雲地也。十定者，普
光大三昧、妙光大三昧、次第遍往諸佛國土大三昧、清淨深入行大三昧、知過去莊嚴藏大三
昧、智光明藏大三昧、了知一切世界佛莊嚴大三昧、眾生差別身大三昧、法界自在大三昧、
無礙輪大三昧也。六位者，十住、十行、十迴向、十地、等覺、妙覺也。十身者，菩提身、
願身、化身、力持身、相好莊嚴身、威勢身、意生身、福德身、法身、智身也。）
　　［三、行分］，謂第八會普光明殿普賢說離世間一品，具二千行法，名托法進修成行分
。蓋於差別因果之法既生解已，今乃寄託前法，攝解成行；隨舉一行，六位頓修，故名行分
。（二千行法者，即普慧菩薩二百問，普賢菩薩二千答是也。）
　　［四、證分］，謂第九會逝多林說入法界品，名依人證入成德分。蓋由前大行既具，隨
事顯理，而善財童子歷事善知識，隨所見聞，無不證入，故名證分。（梵語逝多，華言勝林
。）

<xa>四種教授</xa>
　　﹝出瑜伽師地論﹞
<pb n="216"/>
　　［一、無倒教授］，謂不顛倒宣說法義，令其受持讀誦修學，是名無倒教授。
　　［二、漸次教授］，謂稱其根機，宣說法義，先教習小，後令入大，是名漸次教授。
　　［三、教教授］，謂或從如來，或從佛弟子，所聞正教，即如其教，不增不減，教授他
人，是名教教授。
　　［四、證教授］，謂自己所證之法，為欲令他得證，方便教授，是名證教授。

<xa>四種授記</xa>
　　﹝出菩提資糧論﹞
　　聖言說與曰授，果與心期曰記。
　　［一、未發菩提心授記］，謂諸佛世尊，觀諸眾生根機利鈍。其有具增上信者，佛則令
其發菩提心，而為授記當得作佛，是名未發菩提心授記。（梵語菩提，華言道。增上，猶增
勝也。）
　　［二、共發菩提心授記］，謂諸菩薩善根成熟，得增上行；但欲度脫一切眾生，同諸眾
生共發菩提心，誓願同成正覺，蒙佛授記，是名共發菩提心授記。
　　［三、隱覆授記］，謂此人修行精進，固當授記；恐其自聞授記，則志滿足，不復更發
精進之心。如不授記，復恐眾人生疑，而謂此人修行精進，不蒙授記。故佛以威神之力，密
為授記當得作佛。使他人聞，不使其自聞，是為隱覆授記。
　　［四、現前授記］，謂諸菩薩成熟出世善根，得不動地，即時蒙佛授記，是為現前授記
。

<xa>四種真實義</xa>
　　﹝出菩薩善戒經﹞
　　［一、世流佈真實義］，謂世間之法，悉同其名。眾生見地，即言是地；見火，即言見
火，終不言是水、是風；至於見苦，終不言樂；見樂，終不言苦。雖假名立相，而稱認皆同
，是為世流佈真實義。
　　［二、方便流佈真實義］，謂世間有智之人，先以心意籌量隨宜方便，造作經書論議，
開導於人，是為方便流佈真實義。
　　［三、淨煩惱障真實義］，謂聲聞、緣覺以無漏道破諸煩惱結業，得無礙智，是為淨煩
惱障真實義。
　　［四、淨智慧障真實義］，謂佛菩薩於聲聞、緣覺所得無礙之智，以能障中道之理，不
<pb n="217"/>
能顯發，故名智慧障；今佛菩薩斷此之障，則中道之理自然顯現，是為淨智慧障真實義。

<xa>四種對治</xa>
　　﹝亦名四道，出阿毗達磨俱舍論﹞
　　對即敵對，治即攻治。譬如人有此病，即用此藥治之，故名對治。
　　［一、厭患對治］，謂眾生見欲界生死之苦，煩惱惑業之集，深生厭惡，起大加行，修
於聖道，對治苦、集，故名厭患對治。
　　［二、斷對治］，謂眾生知一切煩惱惑業，能招生死之苦，於是修無間道，斷除惑業，
故名斷對治。（無間道者，觀道相續無有間斷也。）
　　［三、持對治］，謂從無間道後，起解脫道，則能攝持所斷煩惱，不令更起，故名持對
治。（解脫道者，不系名解，自在名脫，謂解脫一切惑業之縛也。）
　　［四、遠分對治］，謂從解脫道後，起勝進道，能令所斷之惑，永永遠離，故名遠分對
治。（勝進道者，猶增進之意也。）

<xa>四句──同教說聽四句</xa>
　　﹝出華嚴經疏﹞
　　同教者，謂會三乘歸一乘也。（三乘者，聲聞乘、緣覺乘、菩薩乘也。）
　　［一、唯說無聽］，謂佛真心外，無別眾生，以眾生真心，即佛真心故。故所說教，唯
佛所現，是名唯說無聽。
　　［二、唯聽無說］，謂眾生心外，更無別佛；以佛真心，即眾生真心故。故所說教，即
眾生自現，是名惟聽無說。
　　［三、說聽雙全］，謂佛真心現時，不礙眾生真心現故，是名說聽雙全。
　　［四、說聽雙寂］，謂佛即眾生，故非佛；眾生即佛，故非眾生。互奪雙亡，則說聽雙
寂。故淨名經云：其說法者，無說無示；其聽法者，無聞無得。是也。

<xa>四句──別教說聽四句</xa>
　　﹝出華嚴經疏﹞
　　別教者，圓融具德，異前諸教。
　　［一、唯說無聽］，謂眾生全在諸佛心中，故則果門攝法無遺。故所說教，唯佛所現，
是名惟說無聽。
<pb n="218"/>
　　［二、惟聽無說］，謂佛全在眾生心中故，則因門攝法無遺，故所說教，即眾生心中自
現，是名唯聽無說。
　　［三、說聽雙存］，謂生佛互在，則因果交徹，故眾生心中之佛，為佛心中之眾生說法
；佛心中之眾生，聽眾生心中之佛說法，是名說聽雙存。
　　［四、說聽雙寂］，謂眾生全在佛，則同佛非生；佛全在眾生，則同生非佛。兩相形奪
，二位齊融。則佛心中之眾生無聽，眾生心中之佛無說，是名說聽雙寂。

<xa>四覺──起信四覺</xa>
　　﹝出起信論﹞
　　［一、本覺］，謂一切眾生自性清淨心源，離於妄念，即寂而照，等虛空界，無所不遍
，法界一相，即是如來平等法身，故名本覺。
　　［二、相似覺］，謂圓教十信位中，由始覺之功，見、思粗惑既已斷竟，尚餘無明細惑
未破，所覺之理，非真本覺，唯得名為相似，故名相似覺。（十信者，信心、念心、精進心
、慧心、定心、不退心、護法心、迴向心、戒心、願心也。）
　　［三、隨分覺］，謂圓教十住、十行、十迴向、十地、等覺位中，分破無明之惑，故得
分分是真本覺，故名隨分覺。（十住者，發心住、治地住、修行住、生貴住、方便具足住、
正心住、不退住、童真住、法王子住、灌頂住也。十行者，歡喜行、饒益行、無嗔恨行、無
盡行、離癡亂行、善現行、無著行、尊重行、善法行、真實行也。十迴向者，救一切眾生離
眾生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴
向、隨順等觀一切眾生迴向、真如相迴向、無縛解脫迴向、法界無量迴向也。十地者，歡喜
地、離垢地、發光地、焰慧地、難勝地、現前地、遠行地、不動地、善慧地、法雲地也。）
　　［四、究竟覺］，謂圓教極果，妙覺位中，無明之惑既盡，本覺之體全彰，得心見性，
心即常住，是名究竟覺。

<xa>四德處</xa>
　　﹝出成實論﹞
　　論云：若近善人，則聞正法，聞正法已，則具四德處。
　　［一、慧德處］，謂由聞正法，生大智慧，故名慧德處。
　　［二、實德處］，謂以是智慧，見真諦空，故名實德處。
　　［三、捨德處］，謂見真空，即得離諸煩惱，故名捨德處。
<pb n="219"/>
　　［四、寂滅德處］，謂煩惱盡故，心得寂滅，故名寂滅德處。

<xa>四法施</xa>
　　﹝出寶積經﹞
　　法施者，謂如來以此四法施諸眾生，令依此法修證，不起邪見也。
　　［一、一切萬物，皆歸無常］，謂眾生愚惑，不知世間有情、無情等物，悉皆有生有滅
，有成有壞，畢竟無常；而反計有常。如來說法，為斷此計，故曰一切萬物，皆歸無常。
　　［二、一切所有，悉為苦毒］，謂眾生愚惑，不知五陰等法，是眾苦之本，計想有樂。
如來說法，為斷此計，故曰一切所有，悉為苦毒。（五陰者，色陰、受陰、想陰、行陰、識
陰也。）
　　［三、一切諸法，皆無有我］，謂眾生愚惑，不了一切法空，計著有我。如來說法，為
斷此計，故曰一切諸法，皆無有我。
　　［四、一切有形，悉至於空］，謂眾生愚惑，不知一切有形相者，終歸於空，反計為有
。如來說法，為斷此計，故曰一切有形，悉至於空。

<xa>四無記</xa>
　　﹝出宗鏡錄﹞
　　謂不能記別當來之果，又於善惡法中，無所記別，故名無記。
　　［一、能變無記］，謂第八識心王，是無記性，與心所五法相俱，則能變現色等一切境
界，而無所分別，故名能變無記。（五法者，一作意、二觸、三受、四想、五思，是名徧行
五法，即第八識心所法也。）
　　［二、所變無記］，謂根身、種子、器世間三類之境，皆由本識之所變現；以此三境無
分別性，故名所變無記。
　　［三、分位無記］，謂於不相應行中，假無記法，立諸分位，由此諸法不屬善惡，不與
心相應，不與色相應，無所記別，故名分位無記。
　　［四、勝義無記］，謂虛空無為，非擇滅無為，有勝義故，而無所作為，故名勝義無記
。（虛空無為者，謂真空之理，不為惑染之所障礙也；非擇滅無為者，聲聞之人，證果之後
，諸惑不復續起，自然契悟真空之理，不假揀擇也。）

<xa>四分──賴耶四分</xa>
<pb n="220"/>
　　﹝出翻譯名義﹞
　　梵語阿賴耶，華言藏識，謂第八識，能含藏一切善惡種子，而有此四分之義焉。
　　［一、相分］，相即形相。有三種：一、境相名相，謂此識能與根心而為境界故。二、
相狀名相，謂世間有為之法，皆有相狀，惟是此識之所變現故。三、義相名相，即能詮教下
所詮義理之相，亦是此識之所變現。故此之三相，通名相分。（根心者，謂眼識、耳識、鼻
識、舌識、身識、意識也。）
　　［二、見分］，見即照了之義。有五種：一、證見名見，即根本智見分是也。二、照燭
名見，此通根心俱有照燭義故。三、能緣名見，即通內三分俱能緣故。四、念解名見，以念
解所詮義理故。五、推度名見，即比量心推度一切境故。此五種見，通名見分。（根本智者
，即第八識也。內三分者，即見分、自證分、證自證分也。）
　　［三、自證分］，自證者，自證所具之法也。謂此識能持見分相分。以能親證自見分，
故緣於相分不謬，是名自證分。
　　［四、證自證分］，證即能證之體，自證即所具之法。謂能持前自證分、見分、相分，
即是此識之本體，以能親證自證分，故緣見分不謬，是名證自證分。

<xa>四種意識</xa>
　　﹝出宗鏡錄﹞
　　四種意識，不出三境：一、性境，二、帶質境，三、獨影境。性境者，謂意識與眼耳鼻
舌身五識同緣五塵，初心取境，未有分別，是名性境意識。於五塵境上，分別方圓長短好惡
，以有塵相可分別故，是名帶質境意識。不與五識同緣，而獨緣法塵，謂緣過去未來變現之
相，或緣空華水月等相，以無境可對，是名獨影境也。（五塵者，色塵、聲塵、香塵、味塵
、觸塵也。）
　　［一、定中獨頭意識］，謂意識獨緣定境，不與五識同緣，而無一切塵境作對，是名定
中獨頭意識。
　　［二、散位獨頭意識］，謂意識不緣五塵之境，但散亂徧計諸法，或緣空華水月等諸色
相，或緣過去現在未來一切諸法，此非定中，又非夢境，是名散位獨頭意識。
　　［三、夢中獨頭意識］，謂不對諸塵，而於夢中見種種境界，此亦心王性境變現而有諸
相，是名夢中獨頭意識。
　　［四、明瞭意識］，謂意識依五根與五識同緣五塵，明瞭取境，好惡長短悉皆現前，是
名明瞭意識。
<pb n="221"/>

<xa>四相──識境四相</xa>
　　﹝出金剛經論﹞
　　謂眾生於此四法，不了虛假，而於心識之境，妄生邪見，執著取相，故名識境四相。
　　［一、我相］，謂眾生於五陰法中，若即若離，計我、我所之實，是名我相。（五陰者
，色陰、受陰、想陰、行陰、識陰也。若即若離者，謂計即陰是我，離陰是我也。我、我所
者，我即假名，我所即五陰也。）
　　［二、人相］，謂眾生於五陰法中，妄計我是人，我生人道，異於餘道，是名人相。
　　［三、眾生相］，謂眾生於五陰法中，妄計色受想行識眾共而生此身，是名眾生相。
　　［四、壽者相］，謂眾生於五陰法中，妄計我受一期壽命，或長或短，是名壽者相。（
一期者，謂從生至死也。）

<xa>四緣</xa>
　　﹝出大智度論﹞
　　［一、因緣］，謂六根為因，六塵為緣也。如眼根對於色塵時，識即隨生；餘根亦然，
是名因緣。（六根者，眼根、耳根、鼻根、舌根、身根、意根也。六塵者，色塵、聲塵、香
塵、味塵、觸塵、法塵也。）
　　［二、次第緣］，謂心、心所法，次第無間，相續而起，名次第緣。（心、心所法者，
心即心王，心所即受想行也。此心王心所對於諸塵唸唸不停，是名次第相續也。）
　　［三、緣緣］，謂心、心所法由托緣而生，還是自心之所緣慮，名為緣緣。（托緣者，
謂依托色聲香味觸法之緣也。）
　　［四、增上緣］，謂六根能照境發識，有增上力用，諸法生時，不生障礙，名增上緣。
（諸法生者，謂根塵相對，則有一念心起，名諸法生。不生障礙者，根塵相對之時，隨對隨
起，悉無所障也。）

<xa>四相約位</xa>
　　﹝出圓覺經略疏﹞
　　四相，即生、住、異、滅也。此之四相，乃是本覺心源，無明初起一念之相，而有四種
之別。以其細微難見，故約信、住、行、向地、等覺、妙覺，從淺至深，次第覺了粗細分齊
之相以明之。此之四法，起則從生至滅，覺則從滅至生，故以滅、異、住、生而為次第也。
<pb n="222"/>
　　［一、十信覺滅相］，十信覺滅相者，謂菩薩修行，證此信位，則能覺了心中唸唸滅相
分齊也。（十信者，信心、念心、精進心、慧心、定心、不退心、護法心、迴向心、戒心、
願心也。）
　　［二、三賢覺異相］，三賢覺異相者，三賢即十住、十行、十迴向也。謂菩薩修行證此
三賢位，則能覺了心中唸唸異相分齊也。（異者，變異也。十住者，發心住、治地住、修行
住、生貴住、方便具足住、正心住、不退住、童真住、法王子住、灌頂住也。十行者，歡喜
行、饒益行、無嗔恨行、無盡行、離癡亂行、善現行、無著行、尊重行、善法行、真實行也
。十迴向者，救一切眾生離眾生相迴向、不壞迴向、等一切佛迴向、至一切處迴向、無盡功
德藏迴向、隨順平等善根迴向、隨順等觀一切眾生迴向、真如相迴向、無縛解脫迴向、法界
無量迴向也。）
　　［三、十聖覺住相］，十聖覺住相者，十聖即十地也。謂菩薩修行，證此十聖位，則能
覺了心中唸唸住相分齊也。（住者，現起未滅之心也。十地者，歡喜地、離垢地、發光地、
焰慧地、難勝地、現前地、遠行地、不動地、善慧地、法雲地也。）
　　［四、位滿覺生相］，位滿覺生相者，位滿即佛位果滿也。謂大菩薩修行滿足，證佛果
位，則能覺了心中一念初生之相分齊也。

<xa>四種頌</xa>
　　﹝出華嚴經疏﹞
　　［一、阿耨窣睹婆］，梵語阿耨窣（蘇骨切）睹婆，華言頌。謂此頌不用長行與偈，但
字數滿三十二字，即為一頌也。（長行者，即經中散文也。）
　　［二、伽陀］，梵語伽陀，華言諷頌，或名不頌頌，謂不頌長行也；或名直頌，謂直以
偈說法也。
　　［三、祇夜］，梵語祇夜，華言應頌。謂應前長行而頌也。
　　［四、緼馱南］，梵語緼（音蘊）馱南，華言集施。謂以少言攝集多義，施令他人誦習
受持也。

<xa>四聖言</xa>
　　﹝出阿毗達磨集異門足論﹞
　　四聖言者，聖，正也，即正直之言也。
　　［一、不見言不見］，謂眼識所受，眼識所了，則可言見；若實眼識未受未了，則不可
<pb n="223"/>
言見。是名不見言不見。
　　［二、不聞言不聞］，謂耳識所受，耳識所了，則可言聞；若實耳識未受未了，則不可
言聞。是名不聞言不聞。
　　［三、不覺言不覺］，謂鼻覺香、舌覺味、身覺觸也。若鼻識、舌識、身識所受所了，
則可言覺；若實三識未受未了，則不可言覺。是名不覺言不覺。
　　［四、不知言不知］，謂意識所受，意識所了，則可言知；若實意識未受未了，則不可
言知。是名不知言不知。

<xa>四種尋思</xa>
　　﹝出阿毗達磨集論﹞
　　［一、名尋思］，謂於諸法之中，推求一切名字，皆悉不實，是為名尋思。
　　［二、事尋思］，謂於諸法之中，推求五陰等事，生滅無常，皆悉不實，是為事尋思。
（五陰者，色陰、受陰、想陰、行陰、識陰也。）
　　［三、自體假立尋思］，謂於諸法，能詮名字，及所詮義理中，推求自體，惟是假立名
言，皆悉不實，是為自體假立尋思。
　　［四、差別假立尋思］，謂於諸法能詮之中，推求差別，惟是假立名言，皆悉不實，是
為差別假立尋思。

<xa>四句──真空觀四句</xa>
　　﹝出華嚴經隨疏演義鈔﹞
　　真空者，法界之理也，依理而觀，故名真空觀。
　　［一、會色歸空］，會即融會，色即根身世界也。謂根身世界，本是真如一心，與生滅
和合而有。今觀此色，都無實體，歸於真心之空，故云會色歸空。（根者，謂眼等諸根。身
即色身也。）
　　［二、明空即色］，明即明瞭，謂了真空之理，不異於色；色無自性，不異於空。故云
明空即色。
　　［三、色空無礙］，謂色之體，全是真空；真空之體，不異於色。若色是實色，即礙於
空；空是斷空，即礙於色。今既色是幻色，故不礙空；空是真空，故不礙色。故云色空無礙
。
　　［四、泯絕無寄］，泯即亡泯，絕即寂絕，寄猶依也。謂所觀真空之理，不可言即色是
<pb n="224"/>
空，亦不可言離色是空，空不空皆不可得，非言思所及，亦無所依，故云泯絕無寄。

<xa>四變──共不共四變</xa>
　　﹝出宗鏡錄﹞
　　問云：本識變現根身器世間等，為是自變？為是共變？答：有四種不同也。（本識，即
藏識也。）
　　［一、不共中不共變］，謂如眼等五根，唯自己第八識中最初一念，托父母遺體時變現
，名不共；出胎之後，唯自己受用，復名不共。如眼識，惟依眼根而發；乃至身識，唯依身
根而發，不相混雜，是為不共中不共變。
　　［二、不共中共變］，謂內浮塵根，初唯自己第八識變現，名不共變；生已後，他人亦
有受用之義，復名為共，是為不共中共變。（浮塵根者，謂眼耳等諸根，皆由色香味觸四塵
所成，故名浮塵。楞嚴經云：眼如蒲萄朵等。是也。他人受用者，謂自己浮塵根能見之境，
他根亦能見，而亦得同受用也。）
　　［三、共中共變］，謂如山河大地，由多人之識同所變現，名之為共變；己亦與一切同
用，復名為共，是名共中共變。
　　［四、共中不共變］，謂如己田宅，不與人共。又如一水，人見是水，餓鬼見是猛火、
膿血等物，是名共中不共變。

<xa>四榮</xa>
　　﹝亦名凡夫四倒，出涅槃經並宗鏡錄﹞
　　四榮者，佛於拘尸那城娑羅雙樹間入滅，東西南北各有雙樹，每面雙樹，一榮一枯，故
名四榮四枯。以表凡夫、二乘、常、無常等八倒也。此四榮正表凡夫四倒。而言榮者，以凡
夫由此四倒，增長惑業，有榮茂之義，故名四榮也。（梵語拘尸那，華言角城。梵語娑羅，
華言堅固。樹間入滅者，謂雙樹中間，用表非常、非無常，即中道也。二乘者，聲聞乘、緣
覺乘也。）
　　［一、非常計常］，謂凡世間一切有為等事，皆悉無常，虛幻不實，豈能長久，凡夫妄
計是常，即成常顛倒。
　　［二、非樂計樂］，謂世間五欲之樂，皆是受苦之因，凡夫不了，妄計為樂，即成樂顛
倒。（五欲者，色慾、聲欲、香欲、味欲、觸欲也。）
　　［三、非我計我］，謂此身皆因四大假合，本無有我。若一大是我，三大應非我；若四
<pb n="225"/>
大俱是我，應有多我；畢竟是誰為我，故知我不可得。凡夫不了，於自身中強作主宰，妄計
為我，即成我顛倒。（四大者，地大、水大、火大、風大也。）
　　［四、不淨計淨］，謂己身他身，具有五種不淨。凡夫不了，妄生貪著，執以為淨，即
成淨顛倒。（五種不淨者，種子不淨、住處不淨、自體不淨、外相不淨、究竟不淨也。）

<xa>四枯</xa>
　　﹝亦名二乘四倒，出涅槃經並宗鏡錄﹞
　　四枯者，表二乘四倒也。所言枯者，以二乘觀無常苦空無我等，則煩惱有朽滅不生之義
，故名為四枯也。（二乘者，聲聞乘、緣覺乘也。）
　　［一、常計無常］，常者，即法身常住之義；無常者，即變異也。謂聲聞、緣覺為無明
之惑所覆，於如來常住法身中，妄計有變異相，是為無常顛倒。
　　［二、樂計非樂］，樂者，即涅槃清淨之樂；非樂者，即苦義。謂聲聞、緣覺，為無明
之惑所覆，於如來涅槃清淨樂中妄計是苦，是為非樂顛倒。
　　［三、我計無我］，我者，即佛性真實之我也；無我者，謂佛性中無有我也。謂二乘為
無明之惑所覆，不了無我法中而有真我，故於佛性真我之中，妄計無我，是為無我顛倒。
　　［四、淨計不淨］，淨者，即是如來常住之身，非雜食身，非煩惱身，非血肉身，非是
筋骨纏縛之身；不淨者，二乘為無明之惑所覆，但觀世間一切諸色皆為不淨，不了如來常住
之淨，是為不淨顛倒。

<xa>四種性行</xa>
　　﹝出佛本行集經﹞
　　［一、自性行］，經云：若諸菩薩本性已來，賢良質直，順父母教，信敬沙門，及婆羅
門；善知家內尊卑親疏，恭敬承事無失，具足十善，復更廣行其餘善業，是名菩薩自性行。
（梵語沙門，華言勤息。梵語婆羅門，華言淨行。十善者，不殺、不盜、不邪婬、不妄語、
不兩舌、不惡口、不綺語、不貪慾、不瞋恚、不邪見也。）
　　［二、願性行］，經云：若諸菩薩發如是願，我於何時當得作佛，十號具足，是名菩薩
願性行。（十號者，一如來、二應供、三正徧知、四明行足、五善逝、六世間解無上士、七
調御丈夫、八天人師、九佛、十世尊也。）
　　［三、順性行］，經云：若諸菩薩隨順修行六波羅蜜，是名菩薩順性行。（梵語波羅蜜
，華言到彼岸。謂修佈施、持戒、忍辱、精進、禪定、智慧六度之行，到涅槃彼岸，是為六
<pb n="226"/>
波羅蜜也。）
　　［四、轉性行］，經云：如我供養然燈世尊，依彼因緣，讀誦經典，轉凡成聖，是名菩
薩轉性行。（如我者，釋迦如來自謂也。）

<xa>四不可說</xa>
　　﹝出金光明經玄義拾遺記﹞
　　涅槃經中，明四教之理，但可智證，不可言說，以其理本無說故也。（四教者，藏教、
通教、別教、圓教也。）
　　［一、生生不可說］，生生者，能生、所生也。謂根塵相對，是為能生，由此根塵相對
之時，一念心起，分別好惡，是為所生，即心法也。能所兼言，故名生生。此是藏教所詮，
實有生滅之法，法雖生滅，理本無言，故云不可說也。
　　［二、生不生不可說］，生者即前根塵相對所生之法也；不生者，了此所生之法，當體
即空也。既達所生之法本空，故云生不生也。此是通教所詮之理，理本無言，故云不可說也
。
　　［三、不生生不可說］，不生者即真空之理也；生者從空出假而起度生之用也。此言別
教之人，於十住位中，修習空觀，了法無生，故云不生；而又不住於空，復於十行中而修假
觀，起十界度生之用，故復雲生也。此是別教所詮之理，理本無言，故云不可說也。（十住
者，發心住、治地住、修行住、生貴住、方便具足住、正心住、不退住、童真住、法王子住
、灌頂住也。十行者，歡喜行、饒益行、無嗔恨行、無盡行、離癡亂行、善現行、無著行、
尊重行、善法行、真實行也。十界者，佛界、菩薩界、緣覺界、聲聞界、天界、人界、阿修
羅界、鬼界、畜生界、地獄界也。）
　　［四、不生不生不可說］，謂理本不生，事即理故，事亦不生，是名不生不生。又惑體
本空，故不生；智用亦泯，故不生，是名不生不生。又無因可修故不生，無果可證故不生，
是名不生不生。此是圓教所詮之理，理本無言，故云不可說也。

<xa>四例──翻譯四例</xa>
　　﹝出翻譯名義﹞
　　［一、翻字不翻音］，翻字不翻音者，謂如諸咒，字是此方之字，音是彼土之音是也。
　　［二、翻音不翻字］，翻音不翻字者，謂如卍字，以此方萬字之音翻之，而卍字之體，
猶存梵書是也。
<pb n="227"/>
　　［三、音字俱翻］，音字俱翻者，謂諸經文，音與字二者，皆就此方言音字體翻之是也
。
　　［四、音字俱不翻］，音字俱不翻者，謂西來梵夾，音與字二者，未經此方翻譯是也。

<xa>四問──阿難四問</xa>
　　﹝出涅槃後分﹞
　　佛將入滅，語阿難大眾言：我滅度後，汝當精勤教誡我諸眷屬，早求出離，此生空過，
後悔無追。時阿難聞佛語已，悲哽嗚咽，舉體迷悶。時阿泥盧豆安慰阿難曰：如來滅度時至
，今日則有，明旦則無，汝依我語，諮啟四問。阿難問已。佛言：汝致四問，為最後問，大
能利益一切世間，汝等諦聽，吾當為說。（梵語阿難，華言慶喜。梵語阿泥樓豆，又名阿[
少/免]樓馱，即阿那律，華言如意。謂於過去九十一劫，天人之中，受如意樂，故名如意
。）
　　［一、佛滅度後，惡性車匿，云何共住？］佛答言：車匿比丘，其性鄙惡。我滅度後，
汝當依我教法，調伏其心，捨本惡性，不久自當得證道果。（車匿無翻。西域記云：正音闡
釋迦，亦釋種。太子出家，令車匿牽揵陟。揵陟馬名，譯雲納。）
　　［二、佛滅度後，我等以何為師？］佛答言：汝問以何為師者，當知屍波羅戒是汝大師
，依之修行，能得出世甚深定慧。（梵語屍波羅，華言戒。）
　　［三、佛滅度後，我等依何法住？］佛答言：汝問依何法住者，當知依四念處，嚴心而
住。一、觀身性相，同於虛空，名身念處；二、觀受不在內外，不住中間，名受念處；三、
觀心但有名字，名字性離，名心念處；四、觀法不得善法，不得不善法，名法念處。一切比
丘，應當依此四念處住。（觀受者，受即領納之義，謂眼耳鼻舌身意六根，領納色聲香味觸
法六塵之境也。不在內外者，心不在六根名內；不在六塵名外；根塵之中，名為中間。）
　　［四、一切經初，當安何語？］佛答言：汝問一切經初當安何語者，當知如來滅後，結
集法藏，一切經初，當安如是我聞，一時，佛住某方某處，與某等大眾，而說是經。

<xa>四教──化儀四教</xa>
　　﹝出天台四教儀﹞
　　化儀者，如來出世一代化物之儀式也。
　　［一、頓教］，謂不談小乘，直說大法，故名頓教。即華嚴經也。
　　［二、漸教］，漸即漸次，有漸初、漸中、漸末之不同，謂如來初於鹿苑，破斥邪法，
<pb n="228"/>
建立正教，專為二乘，此名漸初，即阿含經也。次於方等會上，彈斥二乘小機，令其歸向大
法，此名漸中，即淨名等經也。後於般若會上，廣談空慧之法，淘汰二乘執小之情，會一切
法皆歸大乘，此名漸末，即般若經也。如是自淺至深，次第而進，故名漸教。（二乘者，聲
聞乘、緣覺乘也。）
　　［三、秘密教］，謂如來不思議智慧神通之力，能令大眾同會聽法，所聞各異，彼不知
此，此不知彼，隱密赴機，故名秘密教。
　　［四、不定教］，不定者，謂如來不思議智慧神通之力，能令聽法之眾，或聞小法而證
大果；或聞大法而證小果，彼此相知，得益不定，故名不定教。

<xa>四教──化法四教</xa>
　　﹝出天台四教儀﹞
　　化法者，佛化眾生之方法也。
　　［一、藏教］，藏即含藏之義。謂經律論各含一切文理，故名藏教。
　　［二、通教］，謂通前藏教，通後別、圓，故名通教。（通前藏教者，謂此教鈍根菩薩
，雖觀無生四諦，但證真空之理，與前藏教是同也。通後別、圓者，謂此教利根菩薩，證真
空之理時，能於真空，了達不空，即入後之別教。若知空不空，具一切法，即入後之圓教也
。）
　　［三、別教］，別即隔別不同之義。謂別前藏、通，別後圓教，故名別教。（別前藏、
通者，謂此教獨被菩薩，不涉二乘所修也。別後圓教者，謂此教所談法門，行相隔歷次第，
而不圓融也。）
　　［四、圓教］，圓即不偏之義。謂此教所詮中道之理，性相圓融，事理無礙，法法具足
，故名圓教。

<xa>四教──龍樹四教</xa>
　　﹝出華嚴經隨疏演義鈔﹞
　　龍樹論師乃西天第十三祖。嘗立四教判釋經論，故云龍樹四教也。
　　［一、有門］，謂阿含小乘等經，說一切因果之法，悉皆實有，是為有門。（梵語阿含
，華言無比法。）
　　［二、空門］，謂大品般若等經，說真空實相之理，蕩除眾生情執，是為空門。（梵語
般若，華言智慧。）
<pb n="229"/>
　　［三、亦有亦空門］，謂深密等諸大乘經，說有談空，互相無礙，是為亦有亦空門。
　　［四、非有非空門］，謂中論等說一切法皆即空之有，是非有；即有之空，是非空；互
泯互融，即第一義，是為非有非空門。

<xa>四教──苑公四教</xa>
　　﹝出華嚴經疏﹞
　　苑公，唐賢首藏法師弟子也。因寶性論有四種眾生不識如來藏，遂立四教焉。（四種眾
生者，一凡夫、二聲聞、三辟支、四初心菩薩也。）
　　［一、迷真異執教］，謂諸外道、凡夫，迷於真性，廣起異計，故云迷真異執教。
　　［二、真一分半教］，謂聲聞、辟支二人，於真如隨緣不變二分義中，但得隨緣，不得
不變，故名一分；於隨緣分中，唯說生空所顯之理，不說法空，故名為半。合而言之，故云
真一分半教。（隨緣不變者，即真如之理，隨染淨緣變造諸法，而其本體則不變易也。生空
即人空也。）
　　［三、真一分滿教］，謂初心菩薩，但得不變，不得隨緣，故名一分；於不變分中，雙
辯二空之理，故名為滿。合而言之，故云真一分滿教。（二空者，人空、法空也。）
　　［四、真具分滿教］，謂菩薩由具隨緣不變二分之義，顯真實理，識如來藏，故云真具
分滿教。

<xa>四教──曉公四教</xa>
　　﹝出華嚴經疏﹞
　　唐元曉法師，海東新羅人，來此弘宗，亦立四教判釋諸經，故稱曉公四教焉。
　　［一、三乘別教］，謂如四諦緣起經等，聲聞、緣覺、菩薩三乘之所共學。於中二乘未
明法空，即是別相，故云三乘別教。
　　［二、三乘通教］，謂如般若、深密經等，聲聞、緣覺、菩薩三乘之所共學，於中說諸
法空，即是通相，故云三乘通教。
　　［三、一乘分教］，謂如梵網經等，菩薩不與二乘共學，名為一乘，於中未顯法之周普
，名為隨分，故云一乘分教。
　　［四、一乘滿教］，謂如華嚴經等，其中具明法界之理，圓融周普，故云一乘滿教。

<xa>四不生</xa>
<pb n="230"/>
　　﹝出中論﹞
　　龍樹菩薩造中觀論云：因諸外道，計一切法，或從自生，或從他生，或從自他共生，或
從無因生，故說偈破云：諸法不自生，亦不從他生，不共不無因，是故知無生。
　　［一、不自生］，自即六根。謂根塵相對，則有一念心起，若無所對六塵，則一念之心
畢竟不生，故名不自生。（六根者，眼根、耳根、鼻根、舌根、身根、意根也。六塵者，色
塵、聲塵、香塵、味塵、觸塵、法塵也。）
　　［二、不他生］，他即六塵。謂雖有六塵，若無六根相對，則一念之心，亦畢竟不生，
故名不他生。
　　［三、不共生］，謂六根六塵和合名之為共。前云不自生，則是根不能生；又云不他生
，則是塵不能生。根塵各各既不能生，根塵相共又焉得生，故名不共生。
　　［四、不無因生］，謂不因根塵而生也。既離根塵，則一念心，無有生處，故名不無因
生。

<xa>四種問答</xa>
　　﹝出十住毗婆沙論﹞
　　［一、定答］，謂決定以實答也。如一比丘問佛云：色受想行識常不變異否？佛答言：
無有色受想行識常不變異。蓋言五陰之法本空，實非常不變異，是名定答。（梵語比丘，華
言乞士。五陰者，色陰、受陰、想陰、行陰、識陰也。）
　　［二、分別答］，謂分別果報而答也。如梵志問佛云：人作身口意業，受何果報？佛答
言：若作苦業，即受苦報；若作樂業，即受樂報；若作不苦不樂業，即受不苦不樂報，是名
分別答。（梵語梵志，華言淨裔。）
　　［三、反問答］，謂反問於他，而使其答也。如先梵志問佛已，佛言：我還問汝，隨汝
意答。色是如來否？受想行識是如來否？梵志答曰：非也。佛又問云：離色受想行識是如來
否？梵志又答言：非也。蓋如來之法，不即五陰，不離五陰，梵志不達，故皆答言非也，是
名反問答。
　　［四、置答］，謂棄置而不答也。如外道或計世間常，世間無常，世間亦常亦無常，世
間非常非無常；世間有邊，世間無邊，世間亦有邊亦無邊，世間非有邊非無邊。又計如來滅
後有，如來滅後無，如來滅後亦有亦無，如來滅後非有非無。然如來實無此理，凡若此問，
佛皆置而不答，是名置答。

<pb n="231"/>
<xa>四病</xa>
　　﹝出圓覺經疏﹞
　　［一、作病］，作者，即生心造作之謂也。謂若有人，言我於本心作種種行，欲求圓覺
；彼圓覺性，非作得故，說名為病。
　　［二、任病］，任者即隨緣任性之謂也。謂若有人言，我等今者，不斷生死，不求涅槃
，任彼一切，欲求圓覺。彼圓覺性，非任有故，說名為病。
　　［三、止病］，止者即止妄即真之謂也。謂若有人言，我今永息諸念，寂然平等，欲求
圓覺。彼圓覺性，非止得故，說名為病。
　　［四、滅病］，滅者，即寂滅之謂也。謂若有人言，我今永滅一切煩惱，身心根塵，虛
妄境界一切永寂，欲求圓覺。彼圓覺性，非滅相故，說名為病。

<xa>四相──大四相</xa>
　　﹝出大乘起信論疏﹞
　　大四相者，此就始終一期受報而言也。（一期者，謂從生至死也。）
　　［一、生相］，謂一念托胎，十月滿足，此身即生，是為生相。
　　［二、住相］，謂既出胎已，住於世間，是為住相。
　　［三、異相］，謂少則顏紅體潤，老則發白面皺，是為異相（皺，側救切）。
　　［四、滅相］，謂業盡命終，身亦壞滅，是為滅相。

<xa>四相──小四相</xa>
　　﹝出大乘起信論疏﹞
　　小四相者，此就一念而論也。
　　［一、生相］，謂以根對塵，一念心生，是為生相。（根即眼耳鼻舌身意六根也。塵即
色聲香味觸法六塵也。）
　　［二、住相］，謂一念之心，蹔爾相續，是為住相。
　　［三、異相］，謂一念之心，初後不同，是為異相。
　　［四、滅相］，謂塵境既忘，心念亦滅，是為滅相。

<xa>四乘──光宅四乘</xa>
　　﹝出華嚴經疏﹞
<pb n="232"/>
　　光宅者，梁光宅寺，雲法師也，立四乘教。謂臨門三車，為三乘，即權教也；四衢所授
大白牛車為第四乘，即實教也。
　　［一、羊車］，謂聲聞之人，以析空觀，觀於生滅四諦，破見、思煩惱，證真諦理，得
離三界生死；如乘羊車，出於火宅。故法華經云：為求羊車，出於火宅。是也。（析空觀者
，謂於五陰等法，觀察分析，離其著心也。四諦者，苦諦、集諦、滅諦、道諦也。三界者，
欲界、色界、無色界也。）
　　［二、鹿車］，謂緣覺之人，以析空觀。觀十二因緣生滅，破見、思煩惱，覺了真諦之
理，得離三界生死；如乘鹿車，出於火宅。故法華經云：為求鹿車，出於火宅。是也。（十
二因緣者，一無明、二行、三識、四名色、五六入、六觸、七受、八愛、九取、十有、十一
生、十二老死也。）
　　［三、牛車］，謂三藏教菩薩，發四弘誓，修六度行，化導眾生，同出三界生死，究竟
至於真空涅槃；如乘牛車，出於火宅，故法華經云：為求牛車，出於火宅。是也。（三藏者
，經藏、律藏、論藏也。四弘誓者，眾生無邊誓願度、煩惱無數誓願斷、法門無量誓願知、
佛道無上誓願成。六度者，一佈施、二持戒、三忍辱、四精進、五禪定、六智慧也。梵語涅
槃，華言滅度。）
　　［四、大白牛車］，謂大乘菩薩，以圓融三觀，觀於諸法實相之理，頓破無明煩惱，而
成一切種智；如乘大白牛車，至於寶所。故經云：有大白牛，肥壯多力，行步平正，其疾如
風。是也。（三觀者，空觀、假觀、中觀也。一切種智者，佛智也。寶所者，喻實相之理也
。）

<xa>四輪──生公四輪</xa>
　　﹝出華嚴經隨疏演義鈔﹞
　　生公者，即羅什法師之弟子也。立此四輪者，輪有摧滅之義，能摧滅眾生惑業，而超出
三界也。（三界者，欲界、色界、無色界也。）
　　［一、善淨法輪］，謂修五戒十善之法，摧滅四惡趣業，而得天人果報，是為善淨法輪
。（五戒者，不殺、不盜、不邪婬、不妄語、不飲酒也。十善者，不殺、不盜、不邪婬、不
妄語、不兩舌、不惡口、不綺語、不貪慾、不瞋恚、不邪見也。四惡趣者，修羅趣、餓鬼趣
、畜生趣、地獄趣也。）
　　［二、方便法輪］，謂修四諦十二因緣方便之道，而證二乘之果，是為方便法輪。（四
諦者，苦諦、集諦、滅諦、道諦也。十二因緣者，一無明、二行、三識、四名色、五六入、
<pb n="233"/>
六觸、七受、八愛、九取、十有、十一生、十二老死也。）
　　［三、真實法輪］，謂修中道實相之觀，摧滅無明煩惱之業，而證一乘佛果，是為真實
法輪。
　　［四、無為法輪］，謂修三德妙觀，摧滅五住煩惱，而證涅槃無為之果，是為無為法輪
。（三德者，法身德、般若德、解脫德也。五住煩惱者，見惑為一住，思惑分三住，塵沙、
無明惑合為一住，因此五者，住著三界，故名住也。）

<xa>四用──文義四用</xa>
　　﹝出法華文句記﹞
　　［一、有文有義，常人用之］，謂凡立言立論，有文字可證據，有義理可依憑；此尋常
之人皆能用，故云常人用之。
　　［二、無文有義，智人用之］，謂凡立言立論，雖無文字可證據，而有義理可依憑，此
唯智者能用，故云智人用之。
　　［三、有文無義，暗者用之］，謂凡立言立論，雖有文字可證據，而無義理可依憑，此
暗昧之人，不明義理，而強自用，故云暗者用之。
　　［四、無文無義，迷者用之］，謂凡立言立論，既無文字可證據，又無義理可依憑，此
愚迷之人，不了文義，而強自用，故云迷者用之。

<xa>四眾</xa>
　　﹝出法華文句﹞
　　［一、發起眾］，發起眾者，開端發起之眾也。謂激揚發動，使如來有所說，使大眾有
所聞，乃至發起問答等是也。
　　［二、當機眾］，當機眾者，當座之機眾也。謂宿植德本，緣合時熟，不起於座，聞即
得道也。（植者，種也。德本者，眾善之根本也。）
　　［三、影響眾］，影響眾者，謂古往諸佛、菩薩，隱其圓極之果，示同機眾，匡輔法王
，如影之隨形，響之應聲；又如眾星繞月，雖無作為，而有大益也。（佛，梵語具雲佛陀，
華言覺。菩薩梵語具雲菩提薩埵，華言覺有情。匡者，正也。輔者，助也。言古佛、菩薩，
隱大現小，而來匡輔釋迦法王也。）
　　［四、結緣眾］，結緣眾者，謂結聞法因緣之眾也。蓋由過去根淺，三慧不生，現世雖
見佛聞法，而未能獲益，但作未來得度因緣也。（三慧者，聞慧、思慧、修慧也。）
<pb n="234"/>

<xa>四衍眾</xa>
　　﹝衍者乘也，出翻譯名義﹞
　　［一、聲聞］，謂聞佛聲教，依四諦法，修道證真，是名聲聞。（四諦者，苦諦、集諦
、滅諦、道諦也。）
　　［二、緣覺］，謂稟佛教法，觀十二因緣，覺真諦理，是名緣覺。（十二因緣者，一無
明、二行、三識、四名色、五六入、六觸、七受、八愛、九取、十有、十一生、十二老死也
。）
　　［三、菩薩］，菩薩，梵語具雲菩提薩埵，華言覺有情。謂自行成就，則能覺悟一切有
情眾生，是名菩薩。
　　［四、佛］，佛，梵語具雲佛陀，華言覺。覺具三義：一者自覺，謂悟性真常，了惑虛
妄；二者覺他，謂運無緣慈，度有情眾；三者覺行圓滿，謂歷劫修因，行滿果圓，是名為佛
。（無緣慈者，謂無心攀緣一切眾生而能自然現益也。）

<xa>四依──人四依</xa>
　　﹝出法華玄義﹞
　　依即依止也。謂從五品位至等覺菩薩，堪為世間眾生之所依止，能令眾生聞法開解，修
行證果，故名人四依。（五品位者，隨喜品、讀誦品、說法品、兼行六度品、正行六度品也
。）
　　［五品十信為初依］，五品、十信，皆圓教位次也。謂此位之人，觀慧明瞭，達如來秘
密之藏，能令眾生聞法開解，修行證果，而可依止，故為初依也。（十信者，信心、念心、
精進心、慧心、定心、不退心、護法心、迴向心、戒心、願心也。）
　　［十住為二依］，十住亦圓教位次也。謂此位之人，惑破理顯，功用轉深，能令眾生聞
法開解，修行證果，而可依止，故為二依也。（十住者，發心住、治地住、修行住、生貴住
、具足住、正心住、不退住、童真住、法王子住、灌頂住也。）
　　［十行、十迴向為三依］，十行十迴向，亦圓教位次也。謂此位之人，無明漸盡，利祐
轉深，能令眾生聞法開解，修行證果，而可依止，故為三依也。（十行者，歡喜行、饒益行
、無嗔恨行、無盡行、離癡亂行、現前行、無著行、尊重行、善法行、真實行也。十迴向者
，救一切眾生離眾生相迴向、不壞迴向、等一切佛迴向、至一切處迴向、無盡功德藏迴向、
隨順平等善根迴向、隨順等觀一切眾生迴向、真如相迴向、無縛解脫迴向、法界無量迴向也
<pb n="235"/>
。）
　　［十地等覺為四依］，十地亦圓教位次也。等覺者，去後妙覺位，猶有一等，故名為等
。勝前諸位，故稱為覺，即最後心菩薩也。謂此菩薩，漸盡無明之源，將滿圓極之果，勝用
具足，能令眾生聞法開解，修行證果，而可依止。故為四依也。（十地者，歡喜地、離垢地
、發光地、焰慧地、難勝地、現前地、遠行地、不動地、善慧地、法雲地也。）

<xa>四事──菩薩四事入於法門</xa>
　　﹝出大寶積經﹞
　　［一、入禪思門］，謂菩薩說法開導眾生，必先入定，思惟觀其根器或大或小；大者即
說大法，小者即說小法。方便隨宜，稱機合道，是為入禪思門。（菩薩，梵語具雲菩提薩埵
，華言覺有情。）
　　［二、入智慧門］，謂菩薩說法，以智慧照了，於諸章句義理，通達無礙，悉令一切眾
生，悟解明瞭，破諸癡暗，生法喜心，是為入智慧門。
　　［三、入總持門］，謂菩薩入諸善法，持令不忘；遮諸惡法，持令不生。於諸眾生，運
大慈與樂之心，即持善也；起大悲拔苦之心，即遮苦也，是為入總持門。
　　［四、入辯才門］，謂菩薩於諸佛法之義，分明決了，辯說無礙，開發一切眾生之心，
令得皆入正道，是為入辯才門。

<xa>四淨──菩薩四淨</xa>
　　﹝出菩薩善戒經﹞
　　［一、身淨］，謂菩薩斷除惑業，身器清淨，成無上道，生滅自在，是名身淨。（菩薩
，梵語具雲菩提薩埵，華言覺有情。）
　　［二、緣淨］，謂菩薩為攝化眾生，故現種種神通，出沒自在，諸緣無礙，是名緣淨。
　　［三、心淨］，謂菩薩修習梵行，離諸煩惱，於一切法不生取著之心，是名心淨。
　　［四、智淨］，謂菩薩善知世間、出世間之法，得清淨智，無有罣礙，是名智淨。

<xa>四種自在</xa>
　　﹝出大乘莊嚴經論﹞
　　［一、得無分別自在］，謂菩薩住第八不動地，即捨一切功用之行，得無功用法，於一
切法遠離一切分別之想，而得自在，故名得無分別自在。（不動地者，以無生智慧，捨於三
<pb n="236"/>
界，性無動移故也。）
　　［二、得剎土自在］，謂菩薩住不動地，深心清淨，於諸剎土亦得清淨，出生自在，故
名得剎土自在。（剎，梵語具雲剎摩，華言土田，即國土也。）
　　［三、得智自在］，謂菩薩住第九善慧地，得無礙智慧，演說諸法，稱理自在，故名得
智自在。（善慧者，謂已得真如之體，顯發真如妙慧也。）
　　［四、得業自在］，謂菩薩住第十法雲地，於諸煩惱業縛，悉能通達，更無障礙，故名
得業自在。（法雲地者，謂菩薩以大慈悲，普覆一切眾生，如雲之普覆萬物也。）

<xa>四無所畏</xa>
　　﹝出大智度論﹞
　　無所畏有二種：一、佛無所畏，二、菩薩無所畏。今此四無所畏，皆言菩薩也。蓋菩薩
具諸智慧，明瞭決定，而於眾中說法，則無恐畏之相，故名無所畏。（菩薩，梵語具雲菩提
薩埵，華言覺有情。）
　　［一、能持無所畏］，能持者，謂菩薩聞一切法，常能受持，憶念不忘，故於眾中說法
得無所畏也。
　　［二、知根無所畏］，知根者，謂菩薩知一切眾生諸根利鈍，隨其所應而為說法，故於
眾中說法得無所畏也。
　　［三、決疑無所畏］，決疑者，決剖一切眾生之疑難也。謂凡有一切來難問者，菩薩悉
能如法剖決而答，故於眾中說法得無所畏也。
　　［四、答報無所畏］，答報者，以言辭應答酬報其所問也。謂凡一切眾生聽受問難，菩
薩悉能隨意如法而答，故於眾中說法得無所畏也。

<xa>四事勝</xa>
　　﹝出地持經﹞
　　［一、根勝］，謂菩薩根性聰利，勝於一切聲聞、緣覺，是名根勝。（菩薩，梵語具雲
菩提薩埵，華言覺有情。）
　　［二、道勝］，為菩薩以慈悲心修行六度，既自度已，復能度脫一切眾生，勝於聲聞、
緣覺但能自度，不能度他，是名道勝。（六度者，一佈施、二持戒、三忍辱、四精進、五禪
定、六智慧也。）
　　［三、巧便勝］，謂菩薩善巧方便，悉能了知一切諸法，勝於聲聞、緣覺但能了知五陰
<pb n="237"/>
等法，是名巧便勝。（五陰者，色陰、受陰、想陰、行陰、識陰也。）
　　［四、果勝］，謂菩薩修因滿足，即證佛果菩提，勝於聲聞、緣覺所證之果，是名果勝
。（梵語菩提，華言道。）

<xa>四難──菩薩行有四難</xa>
　　﹝出華嚴經疏﹞
　　［一、背己利世難］，謂修菩薩行者，其心專為利益一切眾生，而無一毫為己之念；非
如世人，但求自利，而不能利他，是為背己利世難。（菩薩，梵語具雲菩提薩埵，華言覺有
情。）
　　［二、行相唯苦難］，謂修菩薩行者，不樂世間種種欲樂愛護身命，唯為利益眾生，以
滿本願，修行苦行，是為行相唯苦難。
　　［三、處經諸有難］，謂修菩薩行者，其心但為利益眾生，諸有苦處，無不經歷，示現
出生，代受其苦，是為處經諸有難。
　　［四、時劫無量難］，劫，梵語具雲劫波，華言分別時節；華梵雙稱，故名時劫。謂修
菩薩行者，唯求無上佛果，兼修利他之行，所經時劫，不可限量，是名時劫無量難。

<xa>四果──大乘四果</xa>
　　﹝出大乘莊嚴經論﹞
　　大乘者，謂通教中菩薩，於當教中，對聲聞、緣覺小乘，故得稱為大乘也。四果者，本
是聲聞所證果位；今菩薩歷於十地，修行證果，亦有淺深、始終不同，故借小乘四果之位以
區別之，是名大乘四果。（十地者，歡喜地、離垢地、發光地、焰慧地、難勝地、現前地、
遠行地、不動地、善慧地、法雲地也。）
　　［一、初地生如來家，是須陀洹果］，梵語須陀洹，華言入流，又云預流。為菩薩入初
幹慧地時，斷惑證理，即是證佛所證，故云生如來家。因借聲聞初果以區別之，故云是須陀
洹果。
　　［二、八地得授記，是斯陀含果］，梵語斯陀含，華言一來。謂菩薩於第八辟支佛地中
，蒙佛授記而得作佛，因借聲聞第二果以區別之，故云是斯陀含果。（辟支，梵語具雲辟支
迦羅，華言緣覺。）
　　［三、十地得受職，是阿那含果］，梵語阿那含，華言不來。謂菩薩於第十佛地中，而
得受如來職，猶如別、圓二教等覺之位，因借聲聞第三果以區別之，故云是阿那含果。
<pb n="238"/>
　　［四、佛地，是阿羅漢果］，梵語阿羅漢，華言無學，又云無生。佛地即通教中果佛也
。菩薩已斷見、思，習氣俱盡，而得成佛，因借聲聞第四果以區別之，故云是阿羅漢果。

<xa>四種聲聞</xa>
　　﹝出法華文句﹞
　　［一、決定聲聞］，謂其久習小乘之法，故今聞小乘教而得證果，既證小果之後，再不
進求大乘之法，是名決定聲聞。
　　［二、退菩提聲聞］，梵語菩提，華言道。謂此聲聞，本是菩薩，曾發菩提之心，積劫
修道；忽因疲厭生死，退失大心，而證小果，是名退菩提聲聞。（劫，梵語具雲劫波，華言
分別時節。）
　　［三、應化聲聞］，應謂應現，化即變化。謂此聲聞，本是諸佛、菩薩，內秘真實之行
，外現聲聞之身，而能引接前之二種聲聞，歸於大乘，及廣化眾生，令入佛道，是名應化聲
聞。
　　［四、增上慢聲聞］，謂自得增上之法，而輕慢於他。此種聲聞，厭惡生死，欣樂涅槃
，因修戒定慧之道，少有所得，便謂證果；此即未得謂得，未證謂證，是名增上慢聲聞。（
梵語涅槃，華言滅度。）

<xa>四果──聲聞四果</xa>
　　﹝出金剛經疏﹞
　　［一、須陀洹果］，梵語須陀洹，華言入流，又名預流，即初果也。謂此人斷三界見惑
盡，預入聖道法流，故名入流。（三界者，欲界、色界、無色界也。）
　　［二、斯陀含果］，梵語斯陀含，華言一來，即第二果也。謂此人於欲界九品思惑中斷
前六品盡，後三品猶在，須更來欲界一番受生，故名一來。（思惑者，謂眼等五根對色等五
塵，心起貪愛，迷惑不了也。九品者，於上中下三品中，又各分三品也。）
　　［三、阿那含果］，梵語阿那含，華言不來，即第三果也。謂此人斷欲界後三品思惑盡
，更不來欲界受生，故名不來。
　　［四、阿羅漢果］，梵語阿羅漢，華言無學，即第四果也。謂此人斷色界、無色界思惑
盡，四智已圓，已出三界，已證涅槃，無法可學，故名無學。（四智者，我生已盡，梵行已
立，所作已辦，不受後有也。梵語涅槃，華言滅度。）

<pb n="239"/>
<xa>四向</xa>
　　﹝出成實論並法華玄義﹞
　　［一、須陀洹向］，梵語須陀洹，華言入流，謂此人將入須陀洹道，未至本位，不稱為
果，但稱為向，言其從此向初果也。
　　［二、斯陀含向］，梵語斯陀含，華言一來，謂此人將入斯陀含道，未至本位，不稱為
果，但稱為向，言其從此向第二果也。
　　［三、阿那含向］，梵語阿那含，華言不來，謂此人將入阿那含道，未至本位，不稱為
果，但稱為向，言其從此向第三果也。
　　［四、阿羅漢向］，梵語阿羅漢，華言無學，謂此人將入阿羅漢道，未至本位，不稱為
果，但稱為向，言其從此向第四果也。

<xa>四智──羅漢四智</xa>
　　﹝出涅槃經﹞
　　［一、我生已盡］，謂阿羅漢斷見、思惑盡，更不受三界生死，故云我生已盡。（梵語
阿羅漢，華言無學。見、思惑者，謂意根對法塵起諸分別，名見惑；眼等五根對色等五塵起
諸貪愛，名思惑也。三界者，欲界、色界、無色界也。）
　　［二、梵行已立］，梵行即淨行也。謂阿羅漢由戒定慧之行，成就得證此果，故云梵行
已立。
　　［三、所作已辦］，謂阿羅漢本求出離三界，修諸梵行，生死既盡，梵行既立，故云所
作已辦。
　　［四、不受後有］，謂阿羅漢生死惑業既盡，更不受後世之身，故云不受後有。

<xa>四種變易</xa>
　　﹝出成唯識論﹞
　　變易者，因移果易，故名變易。謂修一分之因，即感一分之果，此從變易生死一種中開
出後之三種也。
　　［一、變易生死］，謂菩薩以無漏智力，斷其粗惑，所感殊勝細異熟果，以因移果易，
而為生死，故名變易生死。（漏即漏落生死，今言無漏者，謂菩薩依大智慧而修，不漏落生
死，故名無漏智。粗惑，即塵沙等惑也。）
　　［二、不思議身］，謂菩薩以無漏定力及以願力，身所示現，妙用難測，故名不思議身
<pb n="240"/>
。
　　［三、意成身］，謂聲聞、緣覺、菩薩以無漏定力，於十方世界隨其意願成身，故名意
成身。
　　［四、變化身］，謂聲聞、緣覺、菩薩以無漏定力，於十方世界變現其身，故名變化身
。

<xa>四加行</xa>
　　﹝亦名四善根，出析玄記﹞
　　此四通言加行者，謂此行人欲求見道，革凡成聖，遂起暖等四心，修四諦觀，以定資慧
加功用行，故名四加行。見道，即初果須陀洹也。（四諦者，苦諦、集諦、滅諦、道諦也。
）
　　［一、暖加行］，暖者從喻得名。謂如人以木鑽火，火雖未出，先得暖相。譬此加行位
中，以智慧火燒煩惱薪，雖未得無漏之智，已得智火之前相，故名暖加行。（無漏者，謂不
漏落三界生死也。）
　　［二、頂加行］，頂者謂觀行轉明，在暖之上。如登山頂，觀矚四方，悉皆明瞭，故名
頂加行。（觀矚四方者，謂觀四諦也。）
　　［三、忍加行］，忍有二義：一者印可義，謂於此位中，即能印可四諦之理，謂苦諦實
是苦，乃至道諦實是道也。二者決定義，謂此善根，決定無退，故名忍加行。
　　［四、世第一加行］，謂此位中，觀四諦理，雖未能證，而於世間最勝，故名世第一加
行。

<xa>四義──滅盡定與無想定四義不同</xa>
　　﹝出宗鏡錄﹞
　　滅盡定者，謂受想心滅，出入息盡，身證此定，能斷見、思煩惱，而證聖果。無想定者
，謂能於定中心想不起，如冰魚蟄蟲，不能斷惑，證入聖果。故此二定，有四種勝劣之義也
。（見、思即見、思二惑也。謂意根對法塵起諸分別，名見惑；眼等五根對色等五塵起諸貪
愛，名思惑也。）
　　［一、約得人異］，謂羅漢聖人，由受想心滅而證滅盡之定；外道凡夫由妄計無想以為
至道，而證無想之定。此之二定，有世間、出世間之不同，故云約得人異也。（受想者，受
謂領受；想謂想像，即五陰中之二也。）
<pb n="241"/>
　　［二、祈願異］，謂入滅盡定者，則息諸想念，斷除貪愛之心，唯求出世功德；入無想
定者，則妄計心無想慮，以為解脫，唯求世間樂果，故云祈願異也。
　　［三、感果不感果異］，謂無想定，是有漏業，能感無想天果報；滅盡定，是無漏業，
不感三界生死果報。故云感果不感果異也。（三界者，欲界、色界、無色界也。）
　　［四、滅識多少］，謂滅盡定既滅第六識已，兼能滅第七識染分；無想定但滅第六識分
別之見，而諸邪見則未能盡斷，故云滅識多少也。（第六識即意識，第七識即傳送識，又云
執我識。染分者，我癡、我見、我慢、我愛之四惑也。）

<xa>四種沙門</xa>
　　﹝出瑜伽師地論﹞
　　梵語沙門，華言勤息。謂勤行眾善，止息諸惡也。
　　［一、勝道沙門］，謂稟佛出家，能滅貪瞋癡等煩惱，得證勝道，是名勝道沙門。
　　［二、說道沙門］，謂已調伏貪瞋癡等煩惱，而能宣說正法，為令眾生入於佛道，是名
說道沙門。
　　［三、壞道沙門］，謂破諸禁戒，行諸惡法，非是梵行，自稱梵行，是名壞道沙門。
　　［四、活道沙門］，謂能調伏貪瞋癡等，勤修正行所有善法，堪能生長智慧命根，是名
活道沙門。

<xa>四種僧</xa>
　　﹝出十輪經﹞
　　［一、勝義僧］，謂諸佛世尊及諸菩薩、緣覺、聲聞等眾，其德尊高，於一切法通達無
礙，而得自在，是名勝義僧。
　　［二、世俗僧］，謂剃除鬚髮，被服袈裟，成就出家威儀，能持佛之禁戒，是名世俗僧
。
　　［三、啞羊僧］，謂愚癡魯鈍，不能了知根本等罪犯與不犯，及於微小之罪，不能發露
懺悔，是名啞羊僧。（根本等罪，即殺盜婬妄也。）
　　［四、無慚愧僧］，謂若有人投佛出家，得出家已，於所受持佛之禁戒一切毀犯，無慚
無愧，不畏後世苦果，是名無慚愧僧。

<xa>四種天</xa>
<pb n="242"/>
　　﹝出大智度論﹞
　　［一、世間天］，謂世間國王，雖居人世，受享天福，是名世間天。
　　［二、生天］，謂三界諸天，因修戒善等福，兼習禪定，得生此天，是名生天。（三界
者，欲界、色界、無色界也。戒善者，即五戒十善也。）
　　［三、淨天］，謂二乘之人，因修空觀，斷見、思惑淨盡，是名淨天。（二乘者，聲聞
乘、緣覺乘也。見、思惑者，謂意根對法塵起諸分別，名見惑；眼等五根對色等五塵起諸貪
愛，名思惑也。）
　　［四、義天］，謂十住菩薩善解諸法之義，是名義天。（十住者，發心住、治地住、修
行住、生貴住、具足住、正心住、不退住、童真住、法王子住、灌頂住也。）

<xa>四禪變化</xa>
　　﹝出大智度論﹞
　　變即轉變，化即幻化。謂此四禪諸天，於五欲勝妙之境，悉能次第種種變化也。（五欲
者，色慾、聲欲、香欲、味欲、觸欲也。）
　　［一、初禪天二變化］，初禪天二變化者，一者能於初禪天中變化，二者能於欲界變化
也。
　　［二、第二禪天三變化］，第二禪天三變化者，一者能於二禪天中變化，二者能於初禪
天中變化，三者能於欲界變化也。
　　［三、第三禪天四變化］，第三禪天四變化者，一者能於三禪天中變化，二者能於二禪
天中變化，三者能於初禪天中變化，四者能於欲界變化也。
　　［四、第四禪天五變化］，第四禪天五變化者，一者能於四禪天中變化，二者能於三禪
天中變化，三者能於二禪天中變化，四者能於初禪天中變化，五者能於欲界變化也。

<xa>四天華梵</xa>
　　﹝出法華文句﹞
　　四天即四天王，皆帝釋之外臣也。又稱護世者，以能護持世間故也。（梵語釋提桓因，
華言能天主。言帝釋者，華梵兼舉也。）
　　［一、提頭賴吒天王］，梵語提頭賴吒，又云提多羅吒，華言持國。謂能護持國土也，
亦云安民，謂令人民悉得安隱也。居須彌山東黃金山。（梵語須彌，華言妙高。）
　　［二、毗留勒叉天王］，梵語毗留勒叉，又云毗流離，華言增長，謂能令自他善根增長
<pb n="243"/>
也。居須彌山南琉璃山。（梵語琉璃，華言青色寶。）
　　［三、毗留博叉天王］，梵語毗留博叉，又云毗流波叉，華言廣目。謂以其目廣大過於
人眼故也。居須彌山西白銀山。
　　［四、毗沙門天王］，梵語毗沙門，華言多聞。謂福德之名聞於四方故也。居須彌山北
水精山。

<xa>四苑──帝釋四苑</xa>
　　﹝出阿毗達磨大毗婆沙論﹞
　　梵語釋提桓因，華言能天主。言帝釋者，梵華兼舉也。須彌山頂是諸天所住之處。有城
名曰善現，乃帝釋所都。城有千門，嚴飾壯麗，中有殊勝殿，種種妙寶，具足莊嚴，其城四
隅，有四台觀，金銀等寶所成，甚可愛樂。城外四面，面各一苑，形皆正方，中央各有一如
意池，八功德水盈滿其中，是彼諸天遊戲之處也。（八功德水者，一澄清、二清冷、三甘美
、四輕軟、五潤澤、六安和、七飲時除飢渴等、八飲已長養諸根也。）
　　［一、眾車苑］，謂帝釋諸天若欲遊玩，隨天福德之力，種種寶車，於此苑中自然出現
。
　　［二、粗惡苑］，謂帝釋諸天，若欲斗戰之時，隨其所須，甲仗等器於此苑中自然出現
。
　　［三、雜林苑］，謂帝釋諸天，若游此苑，於諸眾妙之境所玩皆同，俱生勝喜。
　　［四、喜林苑］，謂帝釋諸天，若游此苑，極妙欲塵種種皆集，歷觀遍覽，喜樂無窮，
而不生厭。

<xa>四輪王</xa>
　　﹝出長阿含經﹞
　　此四輪王，長阿含經唯言金輪王有金輪寶現。若據俱舍論，則四王各有輪現也。
　　［一、鐵輪王］，大智度論以人壽一增一減為一小劫，謂人壽八萬四千歲時，歷過百年
壽減一歲，如是減至十歲則止；復過百年，又增一歲，如是增至二萬歲時，有鐵輪王出，獨
領南閻浮提一洲。諸國有不順化者，王則現威列陣，令其降伏，然後於彼勸化人民，修十善
道，是名鐵輪王。（劫，梵語具雲劫波，華言分別時節。梵語閻浮提，華言勝金洲。十善者
，不殺、不盜、不邪婬、不妄語、不兩舌、不惡口、不綺語、不貪慾、不瞋恚、不邪見也。
）
<pb n="244"/>
　　［二、銅輪王］，謂人壽增至四萬歲時，有銅輪王出，領東弗於逮及南閻浮提二洲，諸
國有不順化者，王至彼國，宣威布德，令其歸順，於是勸化人民，修十善道，是名銅輪王。
（梵語弗於逮，華言勝身。）
　　［三、銀輪王］，謂人壽增至六萬歲時，有銀輪王出，領東弗於逮、南閻浮提、西瞿耶
尼三洲，諸國有不順化者，王至彼國，威嚴所加，即便臣伏。於是勸化人民，修十善道，是
名銀輪王。（梵語瞿耶尼，華言牛貨。）
　　［四、金輪王］，謂人壽增至八萬四千歲時，有金輪王出，統領北郁單越等四洲。以十
五日沐浴升殿，有金輪寶忽現於前，輪有千輻，光色具足。若王欲往東方，輪則東轉，王乃
將諸兵眾隨其後行。金輪寶前，又有四神引導。輪所住處，王即止駕。南西北方，隨輪所至
，亦復如是。於四天下，普勸人民修十善道，是名金輪王。（梵語郁單越，華言勝處。）

<xa>四德──輪王四德</xa>
　　﹝出樓炭經﹞
　　［一、大富］，謂轉輪王有珍寶田宅奴婢珠玉象馬眾多，天下之人無有能及，是為第一
德。
　　［二、端正姝好］，謂轉輪王端正姝好，顏色無比，天下之人無有能及，是為第二德。
　　［三、無疾病］，謂轉輪王常安隱無病，天下之人，無有能及，是為第三德。
　　［四、長壽］，謂轉輪王常安隱長壽，天下之人，無有能及，是為第四德。

<xa>四主</xa>
　　﹝出法苑珠林﹞
　　四主者，謂世間無輪王應運之時，贍部洲地有四主焉。（梵語贍部，又云閻浮，華言勝
金。）
　　［一、東人主］，人主之國，風俗機變，仁義昭明，其地和暢多人，故名人主。
　　［二、南象主］，象主之國，人則躁烈，多習異術，亦能清心釋累，出離生死。其地暑
濕宜象，故名象主。
　　［三、西寶主］，寶主之國，人無禮義，惟重財賄。其地臨海，多產寶貝，故名寶主。
　　［四、北馬主］，馬主之國，人則獷暴，情忍殺戮，其地寒勁宜馬，故名馬主。

<xa>四姓──西域四姓</xa>
<pb n="245"/>
　　﹝亦名梵生四姓，出翻譯名義﹞
　　謂四種人，妄計我從梵天而生，故稱梵生。婆羅門自計從梵天口生，剎帝利自計從梵天
臍生，毘舍自計從梵天脅生，首陀自計從梵天腳生，以此貢高，自謂第一，實非第一也。
　　［一、婆羅門］，梵語婆羅門，華言淨行。或在家，或出家，世世相承，以道學為業，
自稱是梵天苗裔，守道居貞，潔白其操，故謂之淨行。
　　［二、剎帝利］，梵語剎帝利，華言田主。為世間大地之主，即王種也。
　　［三、毘舍］，梵語毘舍，亦云吠奢，即商賈種也。
　　［四、首陀］，梵語首陀，亦云戌陀羅，即農人種也。

<xa>四王生八子</xa>
　　﹝出釋迦譜﹞
　　四王同出師子頰王，各生二子，故通有八子也。
　　［一、淨飯王生二子］，第一子，梵語名悉達多，華言頓吉。以其生時諸吉祥瑞頓出現
故，即釋迦牟尼佛也。第二子，梵語名難陀，華言善歡喜。從初慕道，為名歡喜中勝，故云
善歡喜。
　　［二、白飯王生二子］，第一子，梵語名調達，華言天熱。以其生時，人天等眾心皆驚
熱故也。第二子，梵語名阿難，華言歡喜，又云慶喜。以其生時，舉國欣慶故也。從佛出家
持三藏教。（三藏者，經藏、律藏、論藏。）
　　［三、斛飯王生二子］，第一子，梵語名摩訶男（無翻），從佛出家，即於鹿苑中最初
得度。第二子，梵語名阿那律，華言無滅，又云無貧。從佛出家，所謂天眼第一者是也。
　　［四、甘露飯王生二子］，第一子，梵語名婆娑（無翻），第二子，梵語名跋提，華言
小賢。從佛出家，即於鹿苑中最初得度是也。

<xa>四輩</xa>
　　﹝出翻譯名義﹞
　　［一、比丘］，梵語比丘，華言乞士。乞是乞求之名，士是清雅之稱。謂出家之人，上
乞法以資慧命，下乞食以資色身，故名乞士。
　　［二、比丘尼］，梵語尼，華言女。佛初不度女人出家，成道之後，因姨母摩訶波闍波
提懇求出家，佛乃度之，故名比丘尼。（梵語摩訶波闍波提，華言大愛道。）
　　［三、優婆塞］，梵語優婆塞，華言清淨士。謂雖在家，能持五戒，清淨自守；又云近
<pb n="246"/>
事男，謂能持戒，可親近承事諸佛法，故名優婆塞。（五戒者，不殺、不盜、不邪婬、不妄
語、不飲酒也。）
　　［四、優婆夷］，梵語優婆夷，華言清淨女，謂雖在家，亦能堅持五戒，清淨自守，故
名優婆夷。

<xa>四生──人四生</xa>
　　﹝亦名四種生，出法苑珠林﹞
　　人四生者，謂世間之人，亦具卵胎濕化四種之生也。
　　［一、卵生］，卵生者，謂依殼而出也。婆沙論云：昔有商人，入海得一雌鶴，遂生二
卵，卵漸濕熟，生二童子，端正聰明，年長出家，得阿羅漢。大名世羅，小名鄔波世羅是也
。（梵語阿羅漢，華言無學。）
　　［二、胎生］，胎生者，謂含藏而生也。謂世間之人，含藏於母胎之中，滿足十月而生
是也。
　　［三、濕生］，濕生者，謂假濕而生也。賢愚經云：於過去世，有大國王，名曰善住。
其頂上欻生一疱（皮教切），後轉轉大，便生童子，顏貌端正，即頂生王是也。又經律異相
云：昔維耶離國，有梵志家，種一柰樹，生一榴節，節生一枝，去地七丈，杪生諸枝，形如
偃蓋，即作棧（仕限切）閣登而視之，見偃蓋中，乃有池水，有一女兒在池水中是也。（梵
語維耶離，華言廣嚴。梵語梵志，華言淨裔。）
　　［四、化生］，化生者，謂無而忽有也。涅槃經云：佛與四眾遊行，有比丘尼名阿羅婆
，忽於地中化生。又劫初，人皆是化生是也。（四眾者，比丘、比丘尼、優婆塞、優婆夷也
。）

<xa>四種人</xa>
　　﹝出成實論﹞
　　［一、常沒］，謂人不能修習涅槃之法，則不得出離生死大河，故名常沒。（梵語涅槃
，華言滅度。）
　　［二、暫出還沒］，謂人或生世間，於信等五種善根不能堅固，還復退失，流轉生死，
故名暫出還沒。（五種善根者，信根、精進根、念根、定根、慧根也。）
　　［三、出觀］，謂人沒於生死之河，而能隨順涅槃之法，欲求出離；如人既沒，思欲得
濟，故先觀看方向，故名出觀。
<pb n="247"/>
　　［四、得度］，謂人具足修習涅槃之法，則能截生死流，到涅槃岸，故名得度。

<xa>四法不得菩提</xa>
　　﹝出地持經﹞
　　［一、無善友］，謂修行之人，雖有精進之心，而無善友知識，為其說法開導，終不能
得佛果菩提也。（梵語菩提，華言道。）
　　［二、謬受學］，謂修行之人，雖值善友知識，種種說法，而稟性愚鈍，於所受法，錯
謬領解，亦不能得佛果菩提也。
　　［三、不精進］，謂修行之人，雖於受學之際，不謬領解，但自己懈怠，不能勇猛精進
，則亦不得佛果菩提也。
　　［四、不調伏］，謂修行之人，雖聞正法，精進勤修，然善根未熟，久遠已來，不能調
伏其心，則亦不得佛果菩提也。

<xa>四人果報</xa>
　　﹝出法苑珠林﹞
　　［一、先苦後樂］，謂或有人，先生卑賤家，衣食不充，受諸困苦；然心無邪見，自念
我於宿世，不行佈施，不修福德，恆值貧賤，即便懺悔，改往所作，修於善行；後生人中，
多饒財寶，無所缺乏，是名先苦後樂。
　　［二、先樂後苦］，謂或有人，先生富貴之家，衣食充足，受諸快樂；然心懷邪見，不
能佈施修福，多造惡業；後生地獄，受種種苦；若生人中，貧窮丑陋，無有衣食，是名先樂
後苦。
　　［三、先苦後苦］，謂或有人，先生貧賤家，衣食不充，受諸逼迫，復懷邪見，習諸惡
法，後墮地獄，受種種苦；若生人中，又極貧賤，衣食不充，是名先苦後苦。
　　［四、先樂後樂］，謂或有人，先生富貴家，多諸財寶，受諸快樂，復能敬重三寶，佈
施修福；後生人天中，恆受富貴，多饒財寶，稱意自在，是名先樂後樂。（三寶者，佛寶、
法寶、僧寶也。）

<xa>四種業報</xa>
　　﹝出法苑珠林﹞
　　［一、現報］，現報者，謂今生作極善極惡之業，即於今生現受善惡之果報也。
<pb n="248"/>
　　［二、生報］，生報者，謂今生作善惡業，來世身中受善惡果報也。
　　［三、後報］，後報者，謂今身造業，來世未受，多生之後，乃受果報也。
　　［四、無報］，無報者，謂由無記業，而受不善不惡之果報也。（無記業者，即不善不
惡之業，無所記憶，故名無記。）

<xa>四報定不定</xa>
　　﹝出法苑珠林﹞
　　四報定不定者，又於前無報中開出四種也。
　　［一、時定報不定］，時即時節，報即果報。謂於三時決定不改，由業有可轉，故受報
不定，是名時定報不定。（三時者，謂現報、生報、後報也。）
　　［二、報定時不定］，謂業力定故，報不可改，然時有可轉，故時節不定，是名報定時
不定。
　　［三、時報俱定］，謂由業報定故，時節亦定，是名時報俱定。
　　［四、時報俱不定］，謂由業不決定故，時報亦不定也。蓋因眾生之業，有輕有重，故
受報之時，有遠有近，隨其因緣先後不定，是名時報俱不定。

<xa>四有</xa>
　　﹝出宗鏡錄﹞
　　因果不亡曰有。謂眾生作業感果，果必由因，因果相酬，則有生死，既有生死，必有色
身，既有色身，必經中陰，輪轉不息，則成四有。（中陰者，謂人初死之後，未曾託生，故
名中陰。）
　　［一、生有］，謂從中陰來托母胎，一念識心相續，五蘊由此生起，是名生有。（五蘊
者，色蘊、受蘊、想蘊、行蘊、識蘊也。）
　　［二、本有］，謂已生之後，未死之前，於其中間，所有五蘊色身，是業報之本，是名
本有。
　　［三、死有］，謂本有之後，中有之前，五蘊業果色身一時壞滅，是名死有。
　　［四、中有］，即中陰也。謂已死之後，未生之前，於其中間識未托胎，是名中有。

<xa>四胎相</xa>
　　﹝出阿毗達磨俱舍論﹞
<pb n="249"/>
　　［一、正知入不正知住出］，謂轉輪王宿世曾修廣大之福，其業最勝，但知入胎，不能
正知住胎出胎也。（正知，猶明知也。）
　　［二、正知入住不正知出］，謂獨覺之人，久習多聞，其智最勝，但正知入胎住胎，不
能正知出胎也。
　　［三、俱正知入住出］，謂菩薩曠劫修行，福德智慧俱勝，故能正知入胎、住胎、出胎
也。
　　［四、俱不正知］，謂六道眾生有情之類，若福微薄者，入母胎時，或見大風大雨，或
眾聲威逼，遂見己身入於密草稠林，住在此中，復從此出。若福厚大者，入母胎時，自見己
身或處妙好園林，或居勝台殿，住在此中，復從此出。於入住出胎，皆不能知也。（六道者
，天道、人道、修羅道、餓鬼道、畜生道、地獄道也。）

<xa>四事──五根有四事增上</xa>
　　﹝出五事毗婆沙論﹞
　　五根者，眼耳鼻舌身也。增上，猶增勝也。
　　［一、莊嚴身］，莊嚴，端莊嚴飾也。謂眼耳鼻舌莊嚴於身，然後完美，於此諸根，若
闕一者，便成殘陋。若不缺者，全美增勝，是為莊嚴身也。
　　［二、導養身］，導養者，導引資養也。謂眼能見安危之色，耳能聞美惡之聲，鼻能嗅
香臭之氣，舌能嘗甜苦之味，如是等諸識，於色聲氣味，若好若惡，皆能分別導引於身，就
好避惡，令身增勝，是為導養身也。
　　［三、生識］，識即分別之義，謂眼對色，耳對聲，鼻對香，舌對味，身對觸，而能生
於分別之識，及相應法，俱得增勝，是為生識也。
　　［四、不共事］，謂眼惟見色，耳惟聞聲，鼻惟嗅香，舌惟嘗味，身惟覺觸，如是諸根
，各有所用，不相雜亂，於本根相應之法，自能增勝，是為不共事也。

<xa>四增盛</xa>
　　﹝出阿毗達磨毗婆沙論﹞
　　［一、壽量增盛］，謂劫末時，此贍部洲，人壽減至十歲後，復漸增展轉增至八萬歲，
是名壽量增盛。（劫，梵語具雲劫波，華言分別時節。梵語贍部，又云閻浮，華言勝金。）
　　［二、有情增盛］，有情即眾生也。謂劫末時，此贍部洲，惟餘萬人；後復漸增，展轉
無數。於劫增時，其地廣博嚴淨，人民淳善福德，以其人民加眾，是名有情增盛。
<pb n="250"/>
　　［三、資具增盛］，資具者，資生之具也。謂劫末時，此贍部洲，人民饑饉，以稊稗等
為上妙食。至劫增時，安隱豐樂，種種地味自然出生，乃至谷果等類，漸漸充足，是名資具
增盛。
　　［四、善品增盛］，善品者，善人所修諸道品也。謂劫末時，世間有情廣造十惡之業，
不修善道。至劫增時，人民廣修十善及諸道品，是名善品增盛。（十惡者，一殺生、二偷盜
、三邪婬、四妄語、五兩舌、六惡口、七綺語、八貪慾、九瞋恚、十邪見也。十善者，不殺
生、不偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也。）

<xa>四力</xa>
　　﹝出地持經﹞
　　［一、自力］，謂世間之人，宿有善種，不假他人教誡，而自能以精進勇猛之力，發菩
提心，是名自力。（梵語菩提，華言道。）
　　［二、他力］，謂世間之人，或因他人教誡，或因他事感動，遂發菩提之心，則是藉他
之力，是名他力。
　　［三、因力］，謂世間之人，先世修習大乘之法，今因見佛及諸菩薩，嘆說無上佛道，
遂發菩提之心，是名因力。
　　［四、方便力］，謂世間之人，於現世中，親近善友知識，聞其善巧方便說法，遂發菩
提之心，是名方便力。

<xa>四恩</xa>
　　﹝出本生心地觀經﹞
　　［一、父母恩］，經云：父有慈恩，母有悲恩。蓋父母長養之恩，廣大無比。若有男女
，背恩不順，死即墮於地獄、餓鬼、畜生；若有男女，孝養父母，承順無違，常為諸天護念
，福樂無盡。縱能一日三時，割自身肉，以養父母，尚未能報一日之恩也。
　　［二、眾生恩］，經云：即無始來，一切眾生輪轉五道，於多生中，互為父母。以互為
父母，故一切男子即是慈父，一切女人即是悲母；以是因緣，諸眾生類，亦有大恩，猶如現
在父母等無差別也。（五道者，天道、人道、鬼道、畜生道、地獄道也。）
　　［三、國王恩］，經云：國王福德最勝，雖生人間，得自在故，於其國界，山河大地盡
屬國王，一人福德，勝過一切眾生之福；又以正法治世，能使眾生悉皆安樂。若王國內，一
人修善，其所作福，七分之中，修善之人自得五分，國王常獲二分，以依於王而得修善故也
<pb n="251"/>
。王若以善法化世，諸天善神，常來守護，若有惡人，而生逆心，於須臾頃，福自消滅，命
終當墮地獄，備受諸苦。所以者何？是諸眾生，由不知國王恩故，起諸惡逆，得如是報。若
有人民，能行善心，敬輔仁王，尊重如佛，是人現世安隱豐樂。所以者何？一切國王，於過
去時，曾受如來清淨禁戒，常為人王，安隱快樂。以是因緣，違順果報，其速如影隨形，如
響應聲也。
　　［四、三寶恩］，三寶即佛法僧，可尊可貴，名之為寶。經云：三寶利樂眾生，無有休
息，功德寶山，巍巍無比；福德甚深，猶如大海；智慧無礙，等於虛空。一切眾生，由煩惱
業障，沉淪苦海，生死無窮；三寶出世，作大船師，能截愛流，超升彼岸，故恩難報也。

<xa>四恩</xa>
　　﹝出釋氏要覽﹞
　　［一、國王恩］，謂出家之人，國王聽許，方得出家。又蒙治化之力，無強弱陵逼之憂
，而得安居山林，進修道業；兼復飲食水土，皆屬國王，是為國王恩。
　　［二、父母恩］，謂稟父母遺體而得成人，其生成養育之恩，如天罔極；復令出家，進
修道業，是為父母恩。
　　［三、師友恩］，謂出家之人，蒙師剃度教誨，授以經業，及得善友講明妙道，開發慧
性，是為師友恩。
　　［四、檀越恩］，梵語檀，華言施。謂出家之人，凡所資身飲食衣服等物，皆由施者供
給，遂得安身辦道，是為檀越恩。

<xa>四難</xa>
　　﹝出法華經文句﹞
　　［一、值佛難］，謂眾生因無始惑業，輪迴六道之中，四趣不得見佛聞法，固不在言；
設得人身，若生在東西北三洲者，佛不出現於彼，皆不見佛；得生南洲，而或居邊地，或著
邪見，佛雖出世，如是等人亦不得見佛；而況佛不常出，值遇良難。故經云：諸佛興出世，
懸遠值遇難。此舉人之值佛難也。（六道者，天道、人道、修羅道、餓鬼道、畜生道、地獄
道。四趣，但除人、天也。）
　　［二、說法難］，謂如來出世，本欲便說大乘之法，蓋緣機器不純，不得已而權說三乘
之法，委曲調停，方堪入實，所以歷四十餘年，更三百餘會。最後至於法華會上，方顯真實
。故經云：正使出於世，說是法復難。此舉大法之難說也。
<pb n="252"/>
　　［三、聞法難］，謂一乘圓頓之法，微妙甚深，難解難入，非利根上智之士，聞則惑耳
驚心，生疑起謗。如法華會上，五千人等，雖梵音盈耳，猶乃退席而去。故經云：無量無數
劫，聞是法亦難。此舉聞法難也。
　　［四、信受難］，謂一乘圓頓之法，唯談中道實相之理，乃是果佛所證；非彼三乘所知
。然如來出世，直欲人人信受此法，以致四十餘年，漸次調停。後至法華會上，佛初為上根
之人作法說，唯身子得悟；次為中根之人作譬喻說，唯四大弟子得悟；又次為下根之人作宿
世因緣說，千二百聲聞方始得悟。故經云：能聽是法者，斯人亦復難。此舉信受難也。（法
說者，作三乘一乘而說。譬喻說者，作三車一車而說。故文句云：上根已悟，中下未了。故
須作喻，還譬上法也。宿世因緣者，如為陳如明系珠緣而領解；阿難引空王緣而授記之類。
四大弟子，即須菩提、迦旃延、迦葉、目犍連也。）

<xa>四事不可久保</xa>
　　﹝出出曜經﹞
　　經云：有一孤母而喪其子，憂惱失意，來白於佛。佛即以此四事告之。
　　［一、常必無常］，世間之相，一一無常，假令萬劫之久，鐵石之堅，須彌之高，大海
之廣，終為無常之所壞滅。是故常不可久保也。（梵語須彌，華言妙高。）
　　［二、富貴必貧賤］，世間之事，盛必有衰，盈必有虧，此理之必然也。蓋富貴雖命於
天，而理有不可常者。故今之富貴，安知異時而不貧賤。故富之與貴，亦不可久保也。
　　［三、會合必別離］，人之生世，離必有會，合必有離，此理之自然，而非人意之所能
必。故今之會合，安知異時而不別離，故會合亦不可久保也。
　　［四、強健必死］，人之處世，生必有死，此理之常。是故年雖強健，終歸壞滅，豈山
石空海之所可避耶？是故強健亦不可久保也。（山石空海者，經云：非空非海中，非入山石
間，無有地方所，脫之不受死是也。）

<xa>四不可得</xa>
　　﹝出諸經要集﹞
　　佛告諸比丘：世有四事不可得免，古今已來，天地成立，無免此苦。以斯四苦，佛興於
世，令諸眾生，咸得脫離。（梵語比丘，華言乞士。）
　　［一、常少不可得］，謂年幼之時，發黑齒白，形貌光澤，眾人瞻戴，莫不愛敬；一旦
老耄，頭白齒落，短氣呻吟，欲使常少，不至老者，終不可得。
<pb n="253"/>
　　［二、無病不可得］，謂身體強健，行步輕便，一旦疾病，伏著床枕，不能動轉，欲使
常安無病，終不可得。
　　［三、長壽不可得］，謂欲求長壽，五欲自恣，放心逸意，將期永久，無常卒至，忽然
命終，欲求長壽，終不可得。（五欲者，色慾、聲欲、香欲、味欲、觸欲也。）
　　［四、不死不可得］，謂父母兄弟妻妾子息歡娛笑樂，意可常得，無常卒至，魂神獨逝
，欲求不死，終不可得。

<xa>四山</xa>
　　﹝出別譯雜阿含經﹞
　　佛在給孤獨園，語波斯匿王云：有大石山，上連於天，下連於地，從東方來，所歷之處
，卉木叢林有生之類，悉皆摧碎；南西北方，亦復如是。以此四山，喻眾生老病死衰之四相
也。（梵語波斯匿，華言勝軍。）
　　［一、老山］，謂人之老邁，形色枯悴，精神昏昧，發白面皺，逮將不久。則彼少年端
美之相，悉皆變壞。如彼大山來時，摧損於物，不可免者。故經言：老山能壞一切壯年盛色
也。
　　［二、病山］，謂人之四大不調，或寒或熱，生種種病，能使身力疲敗，精神減損。如
彼大山來時，損一切物，莫可避者。故經言：病山能壞一切強健也。
　　［三、死山］，謂人身殞命終，四大諸根悉歸磨滅，如彼大山來時，萬物一時摧碎，莫
可御者。故經言：死山能壞一切壽命也。（四大者，地大、水大、火大、風大也。）
　　［四、衰耗山］，謂人之生，迫於衰耗，勢力既去，貲財亦空，名稱不聞，志意消沮。
如彼大山來時，損壞於物，莫可逃者。故經言：衰耗之山，能壞一切榮華富貴也。

<xa>四種死</xa>
　　﹝出阿毗曇毗婆沙論﹞
　　［一、壽盡財不盡死］，謂如有人，由宿業故，報壽既短；於現生中，復不積善作福。
但經營生理，多求財物。其壽已盡，積蓄尚多，是名壽盡財不盡死。
　　［二、財盡壽不盡死］，謂如有人，不能經營生理，少有財物。壽雖未盡，積蓄素無，
或因飢餓，或由凍苦，遂致於死，是名財盡壽不盡死。
　　［三、壽盡財盡死］，謂如有人，作短壽業，又不能經營財物，一旦壽盡，其財亦盡，
是名壽盡財盡死。
<pb n="254"/>
　　［四、壽不盡財不盡死］，謂如有人，廣作壽業，廣作財業；其財未盡，其壽未盡，以
餘因緣，忽遭橫死，是名壽不盡財不盡死。

<xa>四僊避死</xa>
　　﹝出出曜經﹞
　　昔有梵志兄弟四人，各得五通，自知命促，卻後七日，皆當命終。共相議言，我等既得
五通，以己神力，何所不辦，豈不能避此難也。四人雖各往避，死終不免。佛以道眼，觀見
其死終不可避，而說偈曰：非空非海中，非入山石間，無有地方所，脫之不受死。（梵語梵
志，華言淨裔。五通者，一足不履地，二知人心命，三回眼千里，四呼名即至，五石壁無礙
也。）
　　［一、入海］，入海者，言吾入大海，上不至表，下不至底，正處中間。無常殺鬼，焉
知我處？七日期滿，命亦終盡。
　　［二、入山］，入山者，言吾入須彌山，擘山兩開，入中還合。無常殺鬼，焉知我處？
七日期滿，命亦終盡。（梵語須彌，華言妙高。）
　　［三、隱空］，隱空者，言吾踴身虛空中，隱形無跡。無常殺鬼，焉知我處？七日期滿
，自空墮地而死。猶如果熟，自然脫落。
　　［四、居廛］，居廛者，言吾當隱居大市之中，眾人猥鬧，各不相識。無常殺鬼，隨得
一人，何必取吾？七日期滿，於眾人中，亦自命終。

<xa>四種死生</xa>
　　﹝出雜阿含經﹞
　　波斯匿王白佛言：云何為婆羅門死還生婆羅門家，及剎帝利、毘舍、首陀家耶？佛言：
當知死生，有四種不同。（梵語波斯匿，華言勝軍。梵語婆羅門，華言淨行。梵語剎帝利，
華言王種。梵語毘舍，華言商賈。梵語首陀，華言農人。）
　　［一、從冥入冥］，冥即暗也。謂世人生卑賤家，或旃陀羅家，及餘種種下賤之家，貧
窮活命，形體憔悴，而復作卑賤之業，名之為冥。處此冥中，復行身口意惡業，死墮惡趣，
是為從冥入冥。（梵語旃陀羅，華言屠者。惡趣即餓鬼、畜生、地獄也。）
　　［二、從冥入明］，謂世人生卑賤家，乃至作諸鄙惡之業，名之為冥。於此冥中，能行
身口意善業，身壞命終，生於人天，是為從冥入明。
　　［三、從明入冥］，謂世人生富貴家，若剎帝利、婆羅門、長者家，受身端正，多財多
<pb n="255"/>
智，名之為明。於此明中，行身口意惡業，身壞命終，當生惡趣，受無量苦，是為從明入冥
。
　　［四、從明入明］，謂世人生富貴家，乃至形相端嚴，名之為明。於此明中，行身口意
善業，勤修福德，身壞命終，天上受生，是為從明入明。

<xa>四心──菩薩四心</xa>
　　﹝出金剛經論﹞
　　菩薩，梵語具雲菩提薩埵，華言覺有情。謂菩薩發此四種心，度諸眾生，故天親頌曰：
廣大第一常，其心不顛倒。是也。
　　［一、廣大心］，謂菩薩發心度生，欲令三界四生之類，普皆濟度，無一眾生而不度者
，所度眾生無量無邊，是名廣大心。（三界者，欲界、色界、無色界也。四生者，卵生、胎
生、濕生、化生也。）
　　［二、第一心］，謂菩薩度脫三界四生之類，不欲令證聲聞小果，要皆令入無餘涅槃，
是名第一心。（梵語涅槃，華言滅度。無餘涅槃者，惑業與身俱滅，名曰無餘。）
　　［三、常心］，謂菩薩度無量無數無邊眾生，了知眾生本來空寂，實無眾生得滅度者；
雖無眾生可度，而度生之心常無懈倦，是名常心。
　　［四、不顛倒心］，謂菩薩度生，若有我、人等相，即非菩薩。菩薩了知我、人等相本
來皆空，無能度者，是名不顛倒心。（我、人者，於色受想行識五陰上強立主宰，名我；復
計為人，名人也。）

<xa>四無量心</xa>
　　﹝出法界次第﹞
　　四無量心者，慈悲喜捨也。通名無量者，謂菩薩利他之心廣大也。所緣眾生既無量，而
能緣之心亦無量也。（菩薩，梵語具雲菩提薩埵，華言覺有情。）
　　［一、慈無量心］，慈名愛念，即與樂之心也。謂菩薩愛念一切眾生，常求樂事，隨彼
所求而饒益之，故名慈無量心。
　　［二、悲無量心］，悲名愍傷，即拔苦之心也。謂菩薩愍念一切眾生受種種苦，常懷悲
心，拯救濟拔，令其得脫，故名悲無量心。
　　［三、喜無量心］，謂菩薩慶他眾生離苦得樂，其心悅豫，欣慶無量，故名喜無量心。
　　［四、捨無量心］，謂菩薩於所緣眾生，無憎愛心，名之為捨；復念一切眾生，同得無
<pb n="256"/>
憎、無愛、無嗔、無恨、無怨、無惱，故名捨無量心。

<xa>四種信心</xa>
　　﹝出起信論﹞
　　［一、信根本］，謂真如之法，諸佛所師，眾行之源，能愛樂者，即是信於根本，故云
信根本。
　　［二、信佛］，謂信佛有無量功德，常念親近，供養恭敬，發起善根，求一切智，故云
信佛。
　　［三、信法］，謂信受諸佛所說之法，有大利益，常念修行，故云信法。
　　［四、信僧］，謂信僧能正修行，自利利他，常樂親近，求學其道，故云信僧。

<xa>四緣發菩提心</xa>
　　﹝出地持經﹞
　　［一、見聞為增上緣］，增上即增進之義。謂世間之人，或見或聞諸佛菩薩有不可思議
神通變化之事，既見聞已，即發是念，是佛菩薩功行具足，能為如是諸變化事；以此見聞，
為增上緣，故樂佛大智，發菩提心。（梵語菩提，華言道。）
　　［二、聞法為增上緣］，謂世間之人，雖不見聞諸佛菩薩神通變化，但聞說法，讚歎菩
提及大乘法。彼人聞已，則歡喜信樂，以此聞法為增上緣，故樂佛大智，發菩提心。
　　［三、護法為增上緣］，謂世間之人，雖不聞法，或見法欲滅之相，遂作是念：無量眾
生，造諸惡業，當遭大苦。我今修菩薩道，護持正法，為諸眾生滅無量苦。以此護法為增上
緣，故樂佛大智，發菩提心。
　　［四、發心為增上緣］，謂世間之人，雖不見法滅之相，但見惡世眾生，為煩惱所障，
不能出離生死；遂作是念：於此惡世，尚不能發二乘之願，況能志求無上菩提。我當發心，
亦令他發，以此發心為增上緣，故樂佛大智，發菩提心。（二乘者，聲聞乘、緣覺乘也。）

<xa>四法──菩薩四法</xa>
　　﹝出瑜伽師地論﹞
　　［一、善修事業］，謂修菩薩行者，於種種財法惠施眾生，無所吝惜；諸佛戒律，堅守
護持；遇諸苦難，忍受無悔；諸正法行，精進無怠；安住禪定，心不散亂；以正智慧，照了
諸法；乃至種種行業皆悉修習，是為善修事業。（菩薩，梵語具雲菩提薩埵，華言覺有情。
<pb n="257"/>
）
　　［二、方便善巧］，謂修菩薩行者，於諸有情，或於聖教有未入者，令其趣入；已趣入
者，令其成熟；已成熟者，令其解脫；乃至諸戒律儀，受持毀犯，種種方便，令諸有情，皆
得利益，是為方便善巧。
　　［三、饒益於他］，謂修菩薩行者，於諸有情，或以佈施，或以愛語，或作利他之行，
或與隨類同事，令其皆得安樂，是為饒益於他。
　　［四、無倒迴向］，謂修菩薩行者，於己所修一切善業，及方便善巧饒益之行，以淨信
心，迴向於他，而求無上正等菩提；終不以此所集善根，倒求世間果報，是為無倒迴向。

<xa>四種法為菩薩實德</xa>
　　﹝出大寶積正法經﹞
　　［一、入空解脫門］，謂菩薩觀一切法，皆從因緣和合而生，無作無受，如是通達，名
空解脫，是為菩薩實德。（菩薩，梵語具雲菩提薩埵，華言覺有情。）
　　［二、入無我無願門］，謂菩薩觀一切法皆無有我；而於三界之中，無所願求。雖得涅
槃，恆起大悲，樂度眾生，是為菩薩實德。（三界者，欲界、色界、無色界也。梵語涅槃，
華言滅度。）
　　［三、巧施方便］，謂菩薩廣運慈悲之心，於三界中巧施方便，不住涅槃，仍復出入生
死，化度眾生，是為菩薩實德。
　　［四、施不求報］，謂菩薩廣運慈悲之心，愍諸有情，廣行給施，平等無厭；了達性空
，而不求於果報，是為菩薩實德。

<xa>四攝法</xa>
　　﹝出法界次第﹞
　　此四通言攝者，攝即攝受也。謂菩薩欲化導眾生，必須以此四法攝受，使其依附，然後
導以大乘正道。故維摩經云：先以欲鉤牽，後令入佛智。是也。（菩薩，梵語具雲菩提薩埵
，華言覺有情。）
　　［一、佈施攝］，謂菩薩以財、法二種佈施攝眾生也。若眾生樂財，即以財施攝之；若
眾生樂法，即以法施攝之。眾生既蒙二施利益，因是生親愛心，依附受道，得住真理，故名
佈施攝。
　　［二、愛語攝］，謂菩薩隨順眾生根性，善言慰喻，則一切眾生樂聞善言，因是生親愛
<pb n="258"/>
心，依附受道，得住真理，故名愛語攝。
　　［三、利行攝］，謂菩薩起身口意善行，利益一切眾生，因是生親愛心，依附受道，得
住真理，故名利行攝。
　　［四、同事攝］，謂菩薩以法眼明見眾生根性，隨其所樂，即分形示現，同其所作，使
其各沾利益，因是生親愛心，依附受道，得住真理，故名同事攝。

<xa>四法集善根</xa>
　　﹝出大寶積正法經﹞
　　［一、樂住林間］，謂修菩薩行者，當離憒鬧，住於山林空閑之處，寂靜宴默，思惟正
道，而廣集一切善根也。
　　［二、四事攝物］，四事者，佈施、愛語、利行、同事也。謂修菩薩行者，自行既充，
必須外引眾生，同己所行之道，是以常行佈施，周其貧乏；復以愛語，安慰開諭；起諸利行
；同其事業，而廣集一切善根也。
　　［三、捨身求法］，謂修菩薩行者，樂求大乘之法，其心勇猛，雖棄捨身命，亦復無所
顧惜，而廣集一切善根也。
　　［四、勤行精進］，謂修菩薩行者，誓欲求就佛果，是以勤加精進，無少懈怠，而廣集
一切善根也。

<xa>四善法</xa>
　　﹝出涅槃經﹞
　　［一、近善知識］，謂善知識常談善法，若人親近，則得滅除一切惡法，增長一切善根
也。
　　［二、能聽受法］，謂既親近善知識，又能聽受正法，生長善根也。
　　［三、能思惟義］，謂既聞正法，即當思惟微妙之義，而契會於心也。
　　［四、如說修行］，謂既能思惟正法之義，當如所說而修其行，則能脫煩惱生死之苦，
證真空寂滅之道也。

<xa>四法門──菩薩四法門</xa>
　　﹝出如來不思議秘密大乘經﹞
　　［一、智門］，謂菩薩以大智慧，善知一切眾生根性，隨順調伏，令其解脫，是為菩薩
<pb n="259"/>
智門。（菩薩，梵語具雲菩提薩埵，華言覺有情。）
　　［二、慧門］，謂菩薩以大妙慧，為諸眾生分別宣說深法句義，亦欲令其開發慧性，照
了萬法本來空寂，是為菩薩慧門。
　　［三、陀羅尼門］，梵語陀羅尼，華言總持，以其持善不散，持惡不生也。蓋菩薩以總
持之法，隨順一切眾生言音，開導正信，令其滅諸噁心，而行一切善法，是為菩薩陀羅尼門
。
　　［四、無礙解門］，謂菩薩以無礙智解，為諸眾生宣說無盡甚深法義，亦欲令其獲無礙
解，是為菩薩無礙解門。

<xa>四種具足法──在家人四種具足法</xa>
　　﹝出雜阿含經﹞
　　［一、信具足］，謂在家之人，於如來所，起敬信心，聞勝妙法，心開意解，不生疑謗
，信根堅固，是名信具足。
　　［二、戒具足］，謂在家之人，起淨信心，受佛禁戒，不殺不盜不邪婬不妄語不飲酒，
持此五戒，一無毀犯，是名戒具足。
　　［三、施具足］，謂在家之人，受前戒法，能於一切所有之財，不慳不惜，施濟貧乏，
修此捨行，是名施具足。
　　［四、慧具足］，謂在家之人，既受戒行施，當以智慧，觀察此身虛假不實，由貪瞋癡
起諸煩惱，招集無量生死之苦，能修善道，證涅槃樂，是名慧具足。（梵語涅槃，華言滅度
。）

<xa>四弘誓</xa>
　　﹝出止觀大意﹞
　　弘，廣也；誓，制也。謂菩薩廣發誓願，要制其心，志求滿足也。（菩薩，梵語具雲菩
提薩埵，華言覺有情。）
　　［一、眾生無邊誓願度］，此依苦諦境而發誓也。謂菩薩徧觀六道眾生等類，無量無邊
，皆被生死諸苦所逼，一一不虛，故發誓願欲度脫之，令出三界。故云眾生無邊誓願度。（
六道者，天道、人道、修羅道、餓鬼道、畜生道、地獄道也。三界者，欲界、色界、無色界
也。）
　　［二、煩惱無數誓願斷］，此依集諦境而發誓也。謂菩薩諦審煩惱惑業無量無邊，能招
<pb n="260"/>
集生死苦果，流轉三界無有窮盡。故發誓願，欲斷除之，而使六道眾生，悉亦斷除，令出三
界。故云煩惱無數誓願斷。
　　［三、法門無盡誓願知］，此依道諦境而發誓也。謂菩薩諦審一切道法，無窮無盡，能
通至涅槃。自既知已，亦令一切眾生證知。故云法門無盡誓願知。（梵語涅槃，華言滅度。
）
　　［四、佛道無上誓願成］，此依滅諦境而發誓也。謂菩薩諦審菩提之果，最勝無有過上
，自成就已，普願一切眾生咸皆成就。故云佛道無上誓願成。（梵語菩提，華言道。）

<xa>四弘誓願</xa>
　　﹝出法界次第﹞
　　［一、未度者令度］，度即超度也。謂眾生未度生死苦者，令其得度也。
　　［二、未解者令解］，解即解脫也，謂眾生未解煩惱業縛者，令其得解也。
　　［三、未安者令安］，安即安住也，謂眾生未能安住於戒定慧而修行者，令其得安住也
。
　　［四、未涅槃者令得涅槃］，梵語涅槃，華言滅度。謂眾生未滅生死之苦者，令其滅之
，而得證於涅槃也。（滅度者，謂大患永滅，超度三界也。）

<xa>四弘誓──菩薩四弘誓</xa>
　　﹝出陀羅尼雜集﹞
　　［一、心如大地］，謂願我心如大地，長養眾生，道非善種，皆成聖果。
　　［二、心如橋船］，謂願我心如橋船，運度眾生，不滯中流，達於彼岸。
　　［三、心如大海］，謂願我心如大海，涵育眾生，同得真源，沾於法味。
　　［四、身如虛空］，謂願我身如虛空，包含萬物，與諸眾生，平等無二，同證法性。

<xa>四梵福</xa>
　　﹝出增一阿含經﹞
　　［一、未起塔處起塔］，塔，梵語具雲塔婆，華言高顯。謂人能起塔者，當來之世，受
初禪天福。經云：若有善信男子女人，求梵天福者，未曾起塔婆處，於中能起，是為初受梵
天之福也。
　　［二、補治故寺］，謂修補破壞故寺，當來之世，受二禪天福。經云：補治故寺，是為
<pb n="261"/>
第二受梵天之福也。
　　［三、和合聖眾］，謂修習聖道之眾，常令和合，不使離散，當來之世，受三禪天福。
經云：和合聖眾，是為第三受梵天之福也。
　　［四、勸轉法輪］，謂聞佛成道，即當勸請轉於法輪，利益眾生，當來之世，受四禪天
福。經云：菩薩初轉法輪，若人能勸轉者，是為第四受梵天之福也。

<xa>四法生福</xa>
　　﹝出大寶積正法經﹞
　　［一、恆行法施］，謂修菩薩行者，當以如來所說正法，廣為一切眾生而作利益；於己
之心，無復吝惜。是以無量福德由此而生也。（菩薩，梵語具雲菩提薩埵，華言覺有情。）
　　［二、起大悲心］，謂修菩薩行者，常運大悲心利益一切，於諸破戒眾生，方便遮止，
不令為惡。是以無量福德由此而生也。
　　［三、化諸有情］，謂修菩薩行者，常以利他為心，廣化一切有情，令發菩提之心，修
習妙行，成就佛果。是以無量福德由此而生也。（梵語言菩提，華言道。）
　　［四、忍辱救護］，謂修菩薩行者，常應廣運大悲之心於諸下劣不善之人，設以橫逆而
加於我，不惟忍受其辱，抑且方便救護，使其改惡遷善。是以無量福德由此而生也。

<xa>四行──入道四行</xa>
　　﹝出正宗記並稽古略﹞
　　達磨大師謂二祖可大師曰：夫入道多途，要而言之，不出理、行而已。謂理入者，則藉
教悟宗，深信含生同一真性，但為客塵妄想所覆，不能顯了，若捨妄歸真，則聖凡一等，無
有分別。若以行入者，乃有四焉。
　　［一、報冤行］，凡修道之人，若受苦時，當念我從往昔劫中，棄本逐末，流浪諸有，
多起冤憎，違害無限；今雖無犯，是我宿殃惡業果熟，所以甘心忍受，都無怨恨。作是觀時
，與理相應，體冤進道，故名報冤行。（劫，梵語具雲劫波，華言分別時節。）
　　［二、隨緣行］，謂眾生無我，皆由業轉；苦樂齊受，皆從緣生。若得勝報榮譽等事，
皆是過去宿因所感，緣盡還無，何喜之有。得失從緣，心無增減，喜風不動，冥順於道，故
名隨緣行。
　　［三、無所求行］，謂愚人長迷，處處貪著；智者悟真，安心無為。萬有皆空，無所希
冀。三界久居，猶如火宅，有身皆苦，誰得所安。若了達者，息念無求。經云：有求皆苦，
<pb n="262"/>
無求乃樂。是則無求真為道行，故名無所求行。（三界者，欲界、色界、無色界也。）
　　［四、稱法行］，謂性淨之理，因之為法。此理眾相皆空，無染無著，無此無彼。故經
云：法無有我，離我垢故。智者信解此理，應當稱法而行。法體無慳，於身命財行檀捨施，
心無慳惜，達解三空，自利利他，莊嚴菩提之道，為除妄想，修行六度而無所行，故名稱法
行。（三空者，施者、受者及所施之物，三相皆空也。六度者，一佈施、二持戒、三忍辱、
四精進、五禪定、六智慧也。）

<xa>四種觀行</xa>
　　﹝出慈悲水懺﹞
　　謂修行懺悔者，自念煩惱深厚，覆蓋慧眼，令無所見，斷除眾善，不能出離苦果。今既
發露眾惡，投誠懺悔，須作四種觀行，為滅罪之方便也。
　　［一、觀因緣］，謂修行懺悔者，當觀我之此罪，由無明所覆，無正觀力，不識其過；
遠離善友，隨逐魔行，如蛾赴火，自燒自爛，以是因緣，不能自出，是為觀因緣。
　　［二、觀果報］，謂修行懺悔者，當觀所有諸惡不善之業，三世輪轉，苦果無窮，淪溺
生死大海，冥然無涯，如抱石沉淵，求出應難，是為觀果報。（三世者，過去、現在、未來
也。）
　　［三、觀自身］，謂修行懺悔者，當觀自身，雖有正因靈覺之性，而為煩惱黑闇之所覆
蔽，無了因力，不能得顯，是為觀自身。（正因者，即本有正性也。了因者，即解了諸法也
。）
　　［四、觀如來身］，謂修行懺悔者，當觀如來之身，眾德具足，湛然常住，雖複方便入
於滅度，而慈悲拔救眾生之心，未曾暫捨。常如是觀，乃滅罪之良津，除障之要行，是為觀
如來身。（滅度者，謂大患永滅，超度三界也。）

<xa>四事行</xa>
　　﹝出阿難陀目佉尼阿離陀經﹞
　　［一、身常恭謹］，謂修菩薩行者，當謹守身業，毋令放逸，所謂殺盜婬等一切惡法，
斷而不行；及諸不善律儀，亦皆無犯，是為身常恭謹。（菩薩，梵語具雲菩提薩埵，華言覺
有情。）
　　［二、言常至誠］，謂修菩薩行者，欲修無上正真之道，當守護口業，誠實不虛，所謂
妄言綺語惡口兩舌之過，悉皆遠離，是為言常至誠。
<pb n="263"/>
　　［三、意常柔順］，謂修菩薩行者，欲成菩提，當防護意業，調和柔順，離諸邪念，所
謂貪慾瞋恚愚癡皆悉斷除，是為意常柔順。（梵語菩提，華言道。）
　　［四、善權方便］，謂修菩薩行者，當善權方便，救護一切眾生，所謂或生天上，乃至
或入地獄，不捨生死，隨類現形，但為利樂有情，不為自求度脫，是為善權方便。

<xa>四事供養</xa>
　　﹝出增一阿含經﹞
　　佛在舍衛國祇樹給孤獨園，為波斯匿王說法，王即請佛及比丘僧三月供養，遂於宮門之
外，作大講堂，懸繒旛蓋，及辦一切供給所須衣被、飲食、臥具、醫藥，故云四事供養。（
梵語舍衛，華言豐德。祇樹給孤獨園者，謂只陀太子捨樹，給孤長者買園，建立精舍。請佛
而住也。梵語波斯匿，華言勝軍。）
　　［一、衣被］，衣即袈裟，而有三品。上品二十五條及九條，中品七條，下品五條。被
即覆身之物，此皆可以蔽形骸，御寒暑，嚴肅威儀，以成道業，是以供養佛僧也。（梵語袈
裟，華言不正色。）
　　［二、飲食］，飲即種種漿水，如果漿、蜜漿、醍醐、甘蔗、蒲萄等漿；食即米麵酥酡
餚饌等味，此皆可以資色身，進道業，而證菩提，是以供養佛僧也。
　　［三、臥具］，臥具即床褥枕蓆之類，此可以調攝身心，將養勞苦，以進道行，是以供
養佛僧也。
　　［四、醫藥］，醫藥即冷熱甘苦辛酸草木諸劑，及金石丹砂之類，此皆可以治溫寒濕燥
之病，藉以固身延命，成就道業，是以供養佛僧也。

<xa>四事──施有四事</xa>
　　﹝出諸經要集﹞
　　［一、施多得福少］，謂飲酒歌舞等事，費用極多，而無福報，是名施多得福少。
　　［二、施少得福多］，謂能以慈心供奉道德之人，彼人受已，精進學道。施物雖少，其
福彌大，是名施少得福多。
　　［三、施少得福少］，謂以慳貪惡意施邪見外道，施物既少，得福亦少。是名施少得福
少。
　　［四、施多得福多］，謂能覺世無常，發心捨財，起立塔寺，供養三寶，所獲福報，如
眾河入於大海，流注不斷。施物既多，其福亦多，是名施多得福多。（三寶者，佛寶、法寶
<pb n="264"/>
、僧寶也。）

<xa>四施</xa>
　　﹝出菩薩善戒經﹞
　　［一、筆施］，謂見人發心書寫經典，當以筆施之，堅固其心，助成善緣也。
　　［二、墨施］，謂見人書寫經典，當以墨施之，堅固其心，助成善緣也。
　　［三、經施］，謂刊造經板，或印施與人，勸其讀誦，令發菩提之心也。（梵語菩提，
華言道。）
　　［四、說法施］，謂若有人樂聞正法，即當隨其根機，方便演說，使之聞法領解，修因
證果也。

<xa>四種施處</xa>
　　﹝出瑜伽師地論﹞
　　［一、有苦者］，謂貧窮乞丐盲聾殘疾無依倚者，如是等類，名為有苦，故宜施之。
　　［二、有恩者］，謂凡於我有恩德者，故宜施之。此施非是菩薩之行。菩薩行施，豈分
有恩無恩也。（菩薩，梵語具雲菩提薩埵，華言覺有情。）
　　［三、親愛者］，謂凡於我有親情眷愛者，故宜施之。此施亦非菩薩之行。菩薩行施，
怨親平等，豈分親與不親也。
　　［四、尊勝者］，謂世間之人，推為賢善者，及能離貪慾瞋恚愚癡而修行者，如是等類
，名為尊勝，故宜施之。此施亦非菩薩之行。菩薩行施，見卑劣者愈當施與，豈分勝與不勝
也。

<xa>四種施俱得淨報</xa>
　　﹝出大涅槃經﹞
　　謂菩薩達性相空，觀一切眾生無非福田，不見持戒、毀戒，及施、受果報之異，名為淨
善。所以施、受雖俱不淨，亦俱得淨報也。
　　［一、施淨受不淨］，謂能施之人，持戒多聞，知有慧施及施果報；受者破戒邪見，言
無慧施及施果報，是名施淨受不淨也。
　　［二、施不淨受淨］，謂能施之人，著於邪見，言無慧施及施果報；受者持戒多聞，知
有慧施及施果報，是名施不淨受淨也。
<pb n="265"/>
　　［三、施受俱淨］，謂施者、受者，俱能持戒，多聞智慧，知有所施及施果報，是名施
、受俱淨也。
　　［四、施受俱不淨］，謂施者、受者俱破戒無聞，著於邪見，言無有施及施果報，是名
施受俱不淨。

<xa>四戒</xa>
　　﹝出華嚴孔目﹞
　　［一、解脫戒］，謂身不殺、盜、婬，口不妄言、綺語、惡口、兩舌，則自然遠離惑業
之縛，而得自在，是名解脫戒。
　　［二、定共戒］，謂因修習禪定，發得初禪、二禪、三禪、四禪天定之時，不作意持，
自然不犯，而戒與定俱發，是名定共戒。（初禪、二禪、三禪、四禪，皆色界天也。）
　　［三、道共戒］，謂聲聞之人，於見道、修道位中，不作意持，自然不犯，而戒與道俱
發，是名道共戒。（見道即初果須陀洹。修道即二果斯陀含、三果阿那含也。）
　　［四、斷戒］，謂斷貪瞋癡等煩惱，得成道果，是名斷戒。

<xa>四種持戒</xa>
　　﹝出雜阿毗曇心論﹞
　　［一、悕望戒］，悕即悕求，望即期望。謂求生天及餘善處，堅持禁戒，是名悕望戒。
　　［二、恐怖戒］，謂畏墮惡趣，畏惡名稱，堅持禁戒，是名恐怖戒。
　　［三、順覺支戒］，謂隨順七覺支，莊嚴其心，堅持禁戒，是名順覺支戒。（七覺支即
七覺分，謂擇法覺分、精進覺分、喜覺分、除覺分、捨覺分、定覺分、念覺分也。）
　　［四、清淨戒］，謂無漏戒，能離煩惱染垢，是名清淨戒。（無漏戒者，即聲聞、緣覺
無漏道品所發之戒也。）

<xa>四忍</xa>
　　﹝出華嚴經隨疏演義鈔﹞
　　忍即忍可，亦安忍也。思益經云：梵天菩薩有四忍法，善出毀犯禁戒之罪。
　　［一、得無生忍］，謂一切諸法自性空寂，本來不生。菩薩證知此法，則能超出毀犯禁
戒之罪，是為得無生忍。
　　［二、得無滅忍］，謂一切諸法，昔本不生，今亦無滅。菩薩證知此法，則能超出毀犯
<pb n="266"/>
禁戒之罪，是為得無滅忍。
　　［三、得因緣忍］，謂六根為因，六塵為緣，菩薩了知一切諸法，皆從因緣和合而生，
本無自性。則能超出毀犯禁戒之罪，是為得因緣忍。（六根者，眼根、耳根、鼻根、舌根、
身根、意根也。六塵者，色塵、聲塵、香塵、味塵、觸塵、法塵也。）
　　［四、得無住忍］，住即停住。菩薩心不住著，而無異念相續，則能超出毀犯禁戒之罪
，是為得無住忍。

<xa>四種定學</xa>
　　﹝出成唯識論﹞
　　［一、大乘光明定］，謂此定所發智慧，即能照了大乘理教行果，故名大乘光明定。（
理教行果者，理即所詮之理，教即能詮之教，行即所修之行，果即所證之果也。）
　　［二、集福王定］，謂此定自在，即能聚集無邊福德，如王勢力，無有等比，故名集福
王定。
　　［三、賢守定］，謂此定即能守持世間、出世間賢善之法，故名賢守定。
　　［四、健行定］，謂佛菩薩以精進大健之力，修行勝行，而得此定，故名健行定。

<xa>四空處定</xa>
　　﹝出法界次第﹞
　　此四通言空處定者，以其定體無形色，故名之為空，各依所證之境，名之為處。境法持
心，心無分散，故名定也。
　　［一、空處定］，謂行者厭患色質，有如牢獄，心欲出離，即修觀智滅三種色故，不念
種種相，入無邊虛空處，心與虛空之法相應，是名空處定。（三種色者，可見有對色、不可
見有對色、不可見無對色也。）
　　［二、識處定］，謂行者復厭虛空無邊，緣多則散，能破於定，即捨虛空，轉心緣識，
心與識法相應，是名識處定。
　　［三、無所有處定］，謂行者復厭心識無邊，緣多則散，能壞於定，唯有無心識處，心
無依倚，乃名安隱，如是知已，即捨識處，係心無所有處，心與無所有法相應，是名無所有
處定。
　　［四、非有想非無想定］，前識處是有想，無所有處是無想。至此捨前有想，名非有想
；捨前無想，名非無想。謂行者復厭無所有處定如癡如醉如眠如暗，無可愛樂；於是一心加
<pb n="267"/>
功，忽然真實定發，不見有無相貌，泯然寂絕，清淨無為，是名非有想非無想定。

<xa>四種資糧</xa>
　　﹝出瑜加師地論﹞
　　［一、福德資糧］，謂由宿世修諸福德，而於今生豐饒財寶，遇善知識，離諸障礙，能
勤修行，是名福德資糧。
　　［二、智慧資糧］，謂由宿世修習智慧，而於今生聰慧明敏，解了法義，是名智慧資糧
。
　　［三、先世資糧］，謂由宿世積集善根，而於今生諸根完具，家財富足，是名先世資糧
。
　　［四、現法資糧］，謂於今世有善法故，善根成熟，具戒律儀，是名現法資糧。

<xa>四種意趣</xa>
　　﹝出阿毗達磨雜集論﹞
　　［一、平等意趣］，意即心意，趣即趣向。謂菩薩於往昔因中，修平等行，而成正覺；
今於現世，化諸眾生，與昔無異，是名平等意趣。（菩薩，梵語具雲菩提薩埵，華言覺有情
。）
　　［二、別時意趣］，謂眾生現世修習淨業，求生極樂世界者，命終皆即往生，得不退轉
，蓋現種是因，則在他時成熟，是名別時意趣。
　　［三、別義意趣］，謂一切法無有自性，不可執文取義，當離文字相，別求義趣，是名
別義意趣。
　　［四、眾生意樂意趣］，菩薩見眾生修得一善者，讚歎其善，增彼勇猛；見多貪者，讚
歎佛土清淨殊勝，除彼貪慾；見懈怠者，讚歎諸佛精勤不息，除彼懈怠。皆令心生信樂，發
其趣向，是名眾生意樂意趣。

<xa>四種作意</xa>
　　﹝出瑜伽師地論﹞
　　［一、調練心作意］，調練者，調停練習也。謂於可厭患之法，調停練習，令心厭離，
是名調練心作意。
　　［二、滋潤心作意］，滋潤者，滋長沃潤也。謂於可欣尚之法，滋長沃潤，令心忻樂，
<pb n="268"/>
是名滋潤心作意。
　　［三、生輕安作意］，輕安者，即身輕心安也。謂於可厭法令心厭離，於可欣法令心欣
樂，安住寂靜，對治身心粗重，生起身心輕安，是名生輕安作意。
　　［四、淨智見作意］，淨智者，即清淨智慧也。謂以此智慧，照了諸法皆空，即得內心
寂靜。由寂靜故，見真實理，是名淨智見作意。

<xa>四種念佛</xa>
　　﹝出普賢行願記﹞
　　［一、稱名念佛］，謂稱念阿彌陀佛名號，於晝夜間，一心專注，或一萬聲，乃至十萬
聲；如是歲月既久，則唸唸不斷，純一無雜，臨命終時，定見彼佛現身迎接，決得往生極樂
世界矣。（梵語阿彌陀，華言無量壽。）
　　［二、觀像念佛］，謂觀阿彌陀佛形像相好，口稱佛名，則心不散亂。心不散亂，則本
性佛從而顯現。如是則唸唸不斷，純一無雜，臨命終時，定見彼佛現身迎接，決得往生極樂
世界矣。
　　［三、觀想念佛］，謂端坐正念，面向西方，心作妙觀，或想阿彌陀佛眉間白玉毫相光
，乃至足下千輻輪相，如是從上至下，從下至上，展轉觀之，觀想純熟，三昧現前，臨命終
時，決得往生極樂世界矣。（梵語三昧，華言正定。）
　　［四、實相念佛］，謂念阿彌陀佛法性之身，即得實相之理，無形無相，猶如虛空；心
及眾生，本來平等，如是之念，即是真念。唸唸相續，三昧現前，決得往生極樂世界矣。

<xa>四種白法</xa>
　　﹝出勝思惟梵天所問經論﹞
　　謂修菩薩行者，當習一切白淨善法，遠離四趣諸惡之黑法也。（四趣者，修羅趣、餓鬼
趣、畜生趣、地獄趣也。）
　　［一、欲白法］，謂修菩薩行者，聞佛正教理趣深遠，心生樂欲而不暫捨，故名欲白法
。
　　［二、行白法］，謂修菩薩行者，勤行六度之行，唯在利益世間一切眾生，而不求於自
身果報，故名行白法。（六度者，一佈施、二持戒、三忍辱、四精進、五禪定、六智慧也。
）
　　［三、滿足功德白法］，謂修菩薩行者，精進勇猛，遍修眾行，令諸功德圓滿具足，故
<pb n="269"/>
名滿足功德白法。
　　［四、證白法］，謂修菩薩行者，淨行已成，功德已圓，得證佛果，故名證白法。

<xa>四種法為善友</xa>
　　﹝出大寶積正法經﹞
　　［一、求菩提者］，謂諸眾生，若有發心樂求菩提之道者，是為菩薩之善友也。（梵語
菩提，華言道。梵語菩薩，華言覺有情。）
　　［二、作大法師］，謂人深達妙義，作大法師，為眾演說；以其正行，令彼進修，是為
菩薩之善友也。
　　［三、聞思修慧］，謂人以聞思修之三慧，倍策精進，出生一切善根者，是為菩薩之善
友也。
　　［四、求佛法者］，謂人修習梵行，志求佛法，則能離諸煩惱，超出世間，是為菩薩之
善友也。

<xa>四法離魔道</xa>
　　﹝出大寶積正法經﹞
　　［一、不離菩提心］，謂菩薩修習眾善之行，常欲度脫一切眾生，而不離於菩提之心，
是以邪魔之道悉遠離也。
　　［二、無惱害心］，謂菩薩修習慈善之行，於一切眾生常懷悲愍，不起惱害之心，是以
邪魔之道悉遠離也。
　　［三、明瞭諸法］，謂菩薩以智慧照察於一切法，明瞭通達，正直無礙，是以邪魔之道
悉遠離也。
　　［四、不生輕慢］，謂菩薩了達諸法平等，於諸有情，常行不輕之行，而無憍慢之心，
是以邪魔之道悉遠離也。

<xa>四事先苦後樂</xa>
　　﹝出增一阿含經﹞
　　［一、修習梵行先苦後樂］，梵即淨也。謂人不辭勞苦，修習淨行，淨行既立，則能證
於道果，而得涅槃之樂，故名修習梵行先苦後樂。（梵語涅槃，華言滅度。）
　　［二、誦習經文先苦後樂］，謂人不辭勞苦，口誦經文，心習其義；其義習熟，則能如
<pb n="270"/>
說修行，證於道果，而得涅槃之樂，故名誦習經文先苦後樂。
　　［三、坐禪念定先苦後樂］，謂人不辭勞苦，坐禪念定，由禪定力，則能次第入諸三昧
，證於道果，而得涅槃之樂，故名坐禪念定先苦後樂。（梵語三昧，華言正定。）
　　［四、數出入息先苦後樂］，謂人不辭勞苦，數出入息，自然攝諸散亂，心得寂靜，安
住正理，與定相應；由此證於道果，而得涅槃之樂，故名數出入息先苦後樂。

<xa>四魔</xa>
　　﹝出瑜伽師地論﹞
　　魔，梵語具雲魔羅，華言能奪命；又云殺者，謂能奪智慧之命，而殺害出世善根故也。
　　［一、蘊魔］，蘊猶積聚也。謂色受想行識等積聚而成生死苦果，此生死法，能奪智慧
之命，故云蘊魔。
　　［二、煩惱魔］，謂三界中一切煩惱，妄惑也。修行之人，為此妄惑，惱亂心神，不能
成就菩提，是名煩惱魔。（三界者，欲界、色界、無色界也。）
　　［三、死魔］，死者，謂四大分散，夭喪殞沒也。修行之人，為此夭喪，不能續延慧命
，是名死魔。（四大者，地大、水大、火大、風大也。）
　　［四、天魔］，此魔即欲界第六天也。若人勤修勝善，欲超越三界生死，而此天魔為作
障礙，發起種種擾亂之事，令修行人不得成就出世善根，是名天魔。（第六天，即他化自在
天也。）

<xa>四論──外道四論</xa>
　　﹝出瑜伽師地論﹞
　　［一、常論］，謂外道計我及世間之法，皆是常住；又見諸識流轉相續，從此世間至彼
世間，無斷絕故，發起常見，是名常論。
　　［二、邊無邊論］，謂外道若憶念壞劫，壞諸世間，即於世間起有邊想。若憶念成劫，
成諸世間，即於世間起無邊想，是名邊無邊論。（劫，梵語具雲劫波，華言分別時節。壞劫
、成劫者，中劫之名也。）
　　［三、不死矯亂論］，謂諸外道，若有人問世間善不善法，或問世間苦集滅道四諦等法
，便自稱言：我依不死淨天，不亂詰問。即於彼所問，假託餘事以言矯亂，是名不死矯亂論
。（淨天即梵天。外道計梵天不死，故云不死淨天。不亂詰問者，謂梵天常居靜定，故不雜
亂而辯問也。）
<pb n="271"/>
　　［四、無因見論］，謂外道計我及世間之法，皆無因而起。或見大風卒起，於一時間寂
然止息；或見暴河瀰漫，於一時間宛然空竭；或見果木敷榮，於一時間颯然衰落。由如是故
，起無因見，立無因論，是名無因見論。

<xa>四見──外道四見</xa>
　　﹝出華嚴經疏﹞
　　疏云：外道所計，不出四見。謂數論計一，勝論計異，勒娑婆計亦一亦異，尼犍陀、若
提子計非一非異。（梵語勒娑婆，華言苦行。梵語尼犍陀，華言離系。若提，母名，母子兼
稱，故名若提子。）
　　［一、計一］，謂數論師計：因中有果，因果不異，故名計一。
　　［二、計異］，謂勝論師計：因中無果，因果不同，故名計異。
　　［三、計亦一亦異］，謂勒娑婆論師計：因中有果，名一；因中無果，名異；有無雙計
，故名亦一亦異。
　　［四、計非一非異］，謂尼犍陀、若提子計：因果亦非是一，亦非是異。不同計一計異
，故名非一非異。

<xa>四韋陀</xa>
　　﹝出摩登伽經並翻譯名義﹞
　　梵語韋陀，華言智論，即婆羅門所作邪論也。以世間之智，造養生等書，而有四種不同
，故名四韋陀典。其書不曾傳至東土。（梵語婆羅門，華言淨行。）
　　［一、阿由］，梵語阿由，華言方命，亦曰壽。謂養生繕性之書也。（繕者，治也。）
　　［二、殊夜］，梵語殊夜（無翻），謂祭祀祈禱之書也。
　　［三、婆磨］，梵語婆磨（無翻），謂禮儀、占卜、兵法軍陣之書也。
　　［四、阿達婆］，梵語阿達婆（無翻），謂異能、技數、禁咒、醫方之書也。

<xa>四句──有無四句</xa>
　　﹝出華嚴經疏﹞
　　［一、有句］，謂外道或計：我與五蘊之身皆有，是名有句，即著常見。（五蘊者，色
蘊、受蘊、想蘊、行蘊、識蘊也。）
　　［二、無句］，謂外道或計：我與五蘊之身皆無，是名無句，即著斷見。
<pb n="272"/>
　　［三、亦有亦無句］，謂外道欲離上二過，故計：我與五蘊亦有、亦無，即墮有無、相
違之見。
　　［四、非有非無句］，謂外道欲避上有無相違，立俱非句，故計我與五蘊非有非無，則
又成戲論之見。

<xa>四句──常等四句</xa>
　　﹝出華嚴經疏﹞
　　［一、常句］，謂外道計過去世之我，即是今世之我，相續不斷，執之為常，即墮常見
。是名常句。
　　［二、無常句］，謂外道計我今世始生，不從過去之因，執為無常，即墮斷見。是名無
常句。
　　［三、亦常亦無常句］，謂外道見上二執皆有過失，便計我是常，身是無常；若爾，離
身則無有我，此亦成過。是名亦常亦無常句。
　　［四、非常非無常句］，謂外道計身有異故非常，我不異故非無常；若爾，離身亦無有
我，此亦成過。是名非常非無常句。

<xa>四句──一異四句</xa>
　　﹝出成唯識論﹞
　　外道所計不出斷、常二見，或執為有，即是常見；或執為無，即是斷見。於有見中及計
一異，遂有四句。
　　［一、執有法與有等性其體定一］，執有法者，謂外道於五陰等法，執為實有也。有等
性者，謂執五陰等法，皆有自性也。其體定一者，謂法之與性其體各無差別，故云定一。（
五陰者，色陰、受陰、想陰、行陰、識陰也。）
　　［二、執有法與有等性其體定異］，謂外道執法與性其體各自不同，故云定異。
　　［三、執有法與有等性亦一亦異］，謂外道執法與性其體亦同亦不同，故云亦一亦異。
　　［四、執有法與有等性非一非異］，謂外道執法與性其體非同非不同，故云非一非異。

<xa>四生──鳥四生</xa>
　　﹝出起世因本經﹞
　　金翅鳥王與龍之類，皆具卵胎濕化四種而生。經云：大海之北，有一大樹，名曰居吒奢
<pb n="273"/>
摩離，其樹高一百由旬，枝葉遍覆五十由旬。此鳥王與龍等皆依此樹四面而住，其四面各有
宮殿，縱廣六百由旬，七重垣牆，七寶莊嚴。（梵語居吒奢摩離，華言鹿聚。梵語由旬，華
言限量。）
　　［一、卵生］，卵生金翅鳥王，居樹東面，欲啖龍時，飛往東枝之上，觀大海水，乃即
飛下，以兩翅扇大海水，令水自開二百由旬，取龍食之。此鳥王惟能取卵生龍，不能取胎、
濕、化三生龍也。
　　［二、胎生］，胎生金翅鳥王，居樹南面，欲取龍時，飛往樹上，乃即飛下，令水開四
百由旬，取龍食之。此鳥王惟能取卵、胎二生龍，不能取濕、化二生龍也。
　　［三、濕生］，濕生金翅鳥王，居樹西面，欲取龍時，即向樹西海取之，水開八百由旬
。此鳥王惟能取卵、胎、濕生之龍，不能取化生龍也。
　　［四、化生］，化生金翅鳥王，居樹北面，欲取龍時，向樹北海取之，水開一千六百由
旬。彼諸龍等，皆為此鳥王之所食啖。樓炭經云：四生金翅鳥，還食四生龍。是也。

<xa>四生──龍四生</xa>
　　﹝出起世因本經﹞
　　［一、卵生］，卵生龍，居吒奢摩離樹東面，所居宮殿，皆七寶莊嚴。（梵語居吒奢摩
離，華言鹿聚。七寶者，金、銀、琉璃、玻璃、硨磲、碼瑙、赤真珠也。）
　　［二、胎生］，胎生龍，居樹南面，所居宮殿，皆七寶莊嚴。
　　［三、濕生］，濕生龍，居樹西面，所居宮殿，皆七寶莊嚴。
　　［四、化生］，化生龍，居樹北面，所居宮殿，皆七寶莊嚴。

<xa>四生──阿修羅四生</xa>
　　﹝出楞嚴經﹞
　　梵語阿修羅，華言非天。以其果報最勝，鄰次諸天，而非天也。
　　［一、卵生］，謂若於鬼道，以護法力，乘通入空，此阿修羅從卵而生，鬼趣所攝。
　　［二、胎生］，謂若於天中，降德貶墜，生於彼道。其所卜居，鄰於日月。此阿修羅從
胎而出，人趣所攝。
　　［三、濕生］，謂別有一分下劣修羅，生大海心，沉水穴口，旦游虛空，暮歸水宿。此
阿修羅因濕氣而有，畜生趣所攝。
　　［四、化生］，謂有阿修羅，執持世界勢力無畏，能與梵王及天帝釋、四天王爭權。此
<pb n="274"/>
阿修羅因變化而有，天趣所攝。（四天王，東方持國天王、南方增長天王、西方廣目天王、
北方多聞天王。）

<xa>四種法離菩薩行</xa>
　　﹝出大寶積正法經﹞
　　［一、疑惑佛法］，謂人宿無善種，於佛法中心生疑惑，而不愛樂，是以離於菩薩行也
。（梵語菩薩，華言覺有情。）
　　［二、我見貢高］，謂人妄執我見，心懷貢高，瞋恚一切眾生，是以離於菩薩行也。
　　［三、嫉他利養］，謂人見他所得利養，妄起貪愛，而復憎嫉，是以離於菩薩行也。
　　［四、不敬信］，謂人心著邪見，於佛菩薩不生敬信，亦不稱讚，而復譭謗，是以離於
菩薩行也。

<xa>四人有障</xa>
　　﹝出究竟一乘寶性論﹞
　　障者，覆障也。謂一闡提等四人，各有所障，不能生正信入理，沉滯空寂，故言四人有
障。（梵語一闡提，華言信不具。）
　　［一、一闡提不信障］，謂此人不信有因有果，譭謗大乘，是名一闡提不信障。
　　［二、外道執我障］，謂其所執神我之見，多在理外，名為外道。我者，即於五陰身中
，強立主宰，名之為我。此外道謂罪福苦樂自有定因，要當必受；執著我見，不信佛法，是
名外道執我障。（五陰者，色陰、受陰、想陰、行陰、識陰也。）
　　［三、聲聞畏苦障］，聞佛聲教，故曰聲聞。謂聲聞之人，怖畏世間生死之苦，樂著真
空，是名聲聞畏苦障。
　　［四、獨覺捨悲障］，謂其出無佛世，獨宿孤峰，觀物變易，自覺真空，故名獨覺；此
獨覺之人，但能自度，而不能起大悲心，利益一切眾生，是名獨覺捨悲障。

<xa>四謗──說法四謗</xa>
　　﹝出華嚴經隨疏演義鈔﹞
　　［一、定有是增益謗］，定有者，謂不知真如之理，離相寂滅，性本不有，而言真如決
定是有者，則成增益謗也。
　　［二、定無是損減謗］，定無者，謂不知真如之理，不可變壞，性本不空，而言真如決
<pb n="275"/>
定是無者，則成損減謗也。
　　［三、亦有亦無是相違謗］，亦有亦無者，謂不知真如之理，是即有之空，即空之有；
而言真如亦有，是不知即空；又言真如亦無，是不知即有。二邊共執，則成有無相違謗也。
　　［四、非有非無是戲論謗］，非有非無者，謂不知真如之理，具有無之德，而言真如非
有，又言真如非無，二邊不定，則成戲論謗也。

<xa>四識住</xa>
　　﹝出寶積經﹞
　　［一、色識住］，色即眼根所對之色。謂內意識緣於外色之時，識於色中，生喜住著，
故名色識住。
　　［二、受識住］，受即領納之義。謂意識領納六塵之時，識於受中，生喜住著，故名受
識住。（六塵者，色塵、聲塵、香塵、味塵、觸塵、法塵，以其能染，故名塵也。）
　　［三、想識住］，想即思想。謂意識想起六塵相貌之時，識於想中，生喜住著，故名想
識住。
　　［四、行識住］，造作之心，名為行。謂意識起諸行時，識於行中，生喜住若（編者註
：『若』字誤，應為『著』），故名行識住。

<xa>四種過失──有漏四種過失</xa>
　　﹝出瑜伽師地論﹞
　　有漏者，謂漏落三界生死也。（三界者，欲界、色界、無色界也。）
　　［一、不寂靜過失］，謂諸眾生，隨逐根塵，起諸妄想，顛倒散亂，而無禪定之功，不
能斷惑證果，是為不寂靜過失。
　　［二、內外變異過失］，謂諸眾生，由內心亂想，外境遷流，心境相應，更互變異，所
謂心隨境起，境逐心生，煩惱纏綿，不能解脫，是為內外變異過失。
　　［三、發起惡行過失］，謂諸眾生，由煩惱妄惑，造諸殺盜婬妄種種惡業，輪轉生死，
無有出期，是為發起惡行過失。
　　［四、攝受因過失］，謂諸眾生，由造種種惡業之因，攝取未來苦果，展轉輪迴，不能
解脫，是為攝受因過失。

<xa>四無明</xa>
<pb n="276"/>
　　﹝出宗鏡錄﹞
　　無明者，於第一義無所明瞭，故曰無明，即惑是也。
　　［一、纏無明］，纏即纏縛，謂由此無明之惑纏縛，不能出離生死，故曰纏無明。
　　［二、隨眠無明］，謂無明煩惱，長時隨逐，眠伏第八藏識之中，故曰隨眠無明。
　　［三、相應無明］，謂意識緣於六塵之境，識與境相應而起無明煩惱，故曰相應無明。
（六塵者，色塵、聲塵、香塵、味塵、觸塵、法塵也。）
　　［四、獨頭無明，亦名不共無明］，謂未有六塵之境相對，而意識獨緣想諸塵之境，識
與境不相應，故曰獨頭無明。

<xa>四種貪</xa>
　　﹝出瑜伽師地論﹞
　　［一、顯色貪］，謂於他人身份及青黃赤白等顯現之色，而起貪著也。修行之人觀色作
青瘀胖脹等想，而生厭離，令心清淨。
　　［二、形色貪］，謂於長短嬌媚等形相之色，而起貪著也。修行之人，觀此形相，作爛
壞想，而生厭離，令心清淨。
　　［三、妙觸貪］，觸即觸著，謂於自他身份細軟光滑等觸，而起貪著也。修行之人，觀
此身份，作蟲蛆想，而生厭離，令心清淨。
　　［四、承事貪］，謂於他人趨承服事折旋俯仰等，而起貪著也。修行之人，觀彼趨承服
事，自作死想，猶如枯木，而生厭離，令心清淨。

<xa>四欲</xa>
　　﹝出法苑珠林﹞
　　［一、情慾］，謂欲界眾生，多於男女情愛之境而起貪慾，故名情慾。
　　［二、色慾］，謂欲界眾生，多於男女嬌媚等色而起貪慾，故名色慾。
　　［三、食慾］，謂欲界眾生，多於美味飲食而起貪慾，故名食慾。
　　［四、淫慾］，謂欲界眾生，多於男女互相染著行於欲事，故名淫慾。

<xa>四縛</xa>
　　﹝亦名四結，出鞞婆沙論﹞
　　縛者，束縛也，又連續也。謂眾生由欲愛等業束縛，流轉生死，連續不斷，故名四縛。
<pb n="277"/>
　　［一、欲愛身縛］，謂欲界眾生，於五欲順情等境，心生貪愛，起諸惑業，束縛於身，
不得解脫，故名欲愛身縛。（五欲者，色慾、聲欲、香欲、味欲、觸欲也。）
　　［二、瞋恚身縛］，謂欲界眾生，於五欲違情等境，心生瞋恚，起諸惑業，束縛於身，
不得解脫，故名瞋恚身縛。
　　［三、戒盜身縛］，戒盜亦名戒取。本非是戒，強以為戒，名為戒盜。又取以進行，復
名戒取。如外道諸戒是也。由此邪戒，增長惑業，束縛於身，不得解脫，故名戒盜身縛。
　　［四、我見身縛］，我見，即見取也。謂於非涅槃法中，妄自分別，以為涅槃，生心取
著，名為見取。由此我見，增長惑業，束縛於身，不得解脫，故名我見身縛。（梵語涅槃，
華言滅度。）

<xa>四流</xa>
　　﹝出成實論﹞
　　流而不返謂之流。謂眾生由三惑之所流轉，漂泊三界，而不能返於涅槃彼岸也。又名四
暴河者，以其惑業，暴湧成河，漂沒眾生也。亦名四軛者，謂眾生為惑業所纏，若牛之縛軛
以駕車，而不能脫離也。（梵語涅槃，華言滅度。）
　　［一、見流］，見即三界見惑也。謂意根對於法塵，起分別見。因此見惑，流轉三界，
不能出離，故名見流。（三界者，欲界、色界、無色界也。）
　　［二、欲流］，欲者，即欲界思惑也。謂五根貪愛五塵，故名為思惑，即貪嗔慢也。因
此思惑，流轉欲界，不能出離，故名欲流。（五根者，眼根、耳根、鼻根、舌根、身根也。
五塵者，色塵、聲塵、香塵、味塵、觸塵也。）
　　［三、有流］，有即因果不亡為有。謂色界、無色界思惑，即貪慢也。因此思惑，流轉
色、無色界，不能出離，故名有流。
　　［四、無明流］，無所明瞭，故曰無明，即三界思惑中癡惑也。由此無明，流轉生死，
不能出離，故名無明流。

<xa>四取</xa>
　　﹝出佛性論﹞
　　［一、欲取］，欲即貪慾，取即取著。謂於彼欲界色聲香味觸五塵之境，貪慾取著，故
名欲取。
　　［二、見取］，邪心分別，名之為見。所謂身見、邊見等。因見取著，故名見取。（身
<pb n="278"/>
見者，於五陰等法，妄計為身也。邊見者，於斷、常二見中，隨執一邊也。）
　　［三、戒取］，謂於非戒中，謬以為戒，取著成行，故名戒取。如外道雞狗等戒是也。
（雞狗戒者，外道妄計我身前世從雞中來，故今學寒雞獨立為行；若妄計從狗中來，即啖糞
穢等是也。）
　　［四、我語取］，華嚴鈔云：我見我慢，名為我語。云何此二獨名我語？由此二種說有
我故。又云：隨假言說，起於我執，隨執取著，故名我語取。（我見者，於五陰等法中，不
了虛假，妄計有我也。我慢者，謂以我為勝，而輕慢於他也。）

<xa>四障</xa>
　　﹝出海意菩薩所問淨印法門經﹞
　　［一、惑障］，謂諸眾生由貪慾瞋恚愚癡等惑，根性昏鈍，障蔽正道，是名惑障。
　　［二、業障］，謂諸眾生由貪瞋癡等惑，於諸善法不能勤行，而隨身口意造作惡業，障
蔽正道，是名業障。
　　［三、報障］，報即果報。謂諸眾生由煩惱惑業為因，而感地獄畜生餓鬼諸趣之報，不
聞正道，是名報障。
　　［四、見障］，謂諸眾生由不聞正法，起諸邪見，隨逐魔事，失菩提心，是名見障。（
梵語菩提，華言道。）

<xa>四劫</xa>
　　﹝出佛祖統紀﹞
　　劫，梵語具雲劫波，華言分別時節。謂人壽八萬四千歲時，歷過百年，則壽減一歲；如
是減至人壽十歲則止。復過百年，則增一歲，如是增至八萬四千歲。此一增一減，名為一小
劫。如是二十增減，名為一中劫。總成、住、壞、空四中劫，名為一大劫。
　　［一、成劫］，成劫者，謂世界初成立也。有二十小劫。第一小劫，因過去劫壞空之後
，第二禪光音天空中布金色雲，注大洪雨，積風輪上，結為水輪；有大風起，吹水生沫，而
成須彌等山。時一切有情皆集光音天中。天眾既多，居處迫窄。其福減者，下生世間。最初
有一天子從光音天沒，來生大梵天中，是為梵王，其壽六十小劫。第二小劫，光音諸天來生
初禪梵世天中，為梵輔天，其壽四十小劫。第三小劫，光音諸天復有來生梵世天中，為梵眾
天，其壽二十小劫。如是漸漸下生欲界天中。時光音諸天，有福盡者，化生為人，飛行自在
，無有男女之相；地湧甘泉，味如酥蜜，因試嘗之，遂生味著，失其神通，及以身光。世間
<pb n="279"/>
大暗，黑風吹海，漂出日月，置須彌山腹，照四天下，乃有晝夜。彼時眾生由耽地味，顏色
粗悴；復食自然粳稻，殘穢在身，為欲蠲除，便生二道，成男女根。宿習力故，便生淫慾，
夫妻共住。光音諸天後來生者，入母胎中，遂有胎生。時自然粳稻，朝刈暮熟，刈復隨生，
米長四寸。後因人多，貪取漸生，糠鋮刈已不生。第四小劫，乃至第二十小劫，皆悉一增一
減，名為成劫。（梵語須彌，華言妙高。）
　　［二、住劫］，住劫者，謂世界安住也。有二十小劫。第九小劫，人壽減至五萬歲時，
第一拘留孫佛出世；減至四萬歲時，第二拘那含牟尼佛出世；減至二萬歲時，第三迦葉佛出
世；減至一百歲時，第四釋迦牟尼佛出世。第十小劫，人壽減至八萬歲時，第五彌勒佛出世
；第十五小劫，於減劫中，第六師子佛乃至欲樂佛，凡九百九十四佛相繼出興，說法度人。
第二十小劫，於增劫中，樓至佛出世，滿足一千也。已上二十小劫，皆悉一增一減，名為住
劫。（梵語拘留孫，華言所應斷。梵語拘那含牟尼，華言金色僊。梵語迦葉，華言飲光。梵
語釋迦牟尼，華言能仁寂默。梵語彌勒，華言慈氏。梵語樓至，華言愛樂。）
　　［三、壞劫］，壞劫者，謂世界壞減也。有二十小劫。如火災起時，壞至初禪天。始從
地獄，終至梵天，有情眾生，經十九增減劫，次第壞盡。唯器世間空曠而住，乃至一切有情
都盡，最後一增減劫，方壞器世間。有七日從海底出，大海盡竭，須彌崩壞，風吹猛焰，燒
上梵天，悉成灰燼；乃至三千世界一時燒盡，名為壞劫。（器世間者，世界如器故也。梵天
，即初禪天也。三千世界者，小千、中千、大千也。）
　　［四、空劫］，空劫者，謂世界空虛也。有二十小劫。壞劫之後，自初禪梵世已下，世
界空虛，猶如墨穴，無晝夜日月，唯大黑暗，名為空劫。

<xa>四土</xa>
　　﹝出觀無量壽佛經妙宗鈔﹞
　　［一、同居土］，同居土者，有穢有淨。謂如此土娑婆世界，沙礫充滿，即同居穢土也
。西方安養世界，金寶莊嚴，無四惡趣，即同居淨土也。雖淨穢有異，皆是凡聖共住，故名
同居也。（梵語娑婆，華言能忍。四惡趣者，修羅趣、餓鬼趣、畜生趣、地獄趣也。）
　　［二、有餘土］，有餘土者，謂二乘等已斷三界見、思惑盡，出生彼土，尚餘無明之惑
未盡，故名有餘也。（二乘者，聲聞乘、緣覺乘也。三界者，欲界、色界、無色界也。）
　　［三、果報土］，果報土者，亦名實報土。即別教十地，圓教十住、十行、十迴向，乃
至等覺諸菩薩所居之土也。觀無量壽佛經疏云：行真實法，感得勝報。是也。（十地者，歡
喜地、離垢地、發光地、焰慧地、難勝地、現前地、遠行地、不動地、善慧地、法雲地也。
<pb n="280"/>
十住者，發心住、治地住、修行住、生貴住、方便具足住、正心住、不退住、童真住、法王
子住、灌頂住也。十行者，歡喜行、饒益行、無嗔恨行、無盡行、離癡亂行、善現行、無著
行、尊重行、善法行、真實行也。十迴向者，救一切眾生離眾生相迴向、不壞迴向、等一切
佛迴向、至一切處迴向、無盡功德藏迴向、隨順平等善根迴向、隨順等觀一切眾生迴向、真
如相迴向、無縛解脫迴向、法界無量迴向也。）
　　［四、常寂光土］，常寂光土者，即理性土也。常即法身，寂即解脫，光即般若。此以
不遷不變名常，離有離無名寂，照俗照真名光。即妙覺究竟果佛所居之土也。淨名疏云：修
於圓教願行之因，因極果滿，道成妙覺，居常寂光。是也。

<xa>四土</xa>
　　﹝出華嚴經疏﹞
　　［一、自性身依法性土］，自性身者，以真如自性為身，即法身也。法性土者，即理土
也。謂此身土體無差別，俱非色相所攝，譬如虛空，徧一切處，是名自性身依法性土。
　　［二、自受用身依自受用土］，自受用身者，謂自受用法喜之樂，名自受用身，即自報
身也。自受用土者，即實報土也。謂佛以相應淨識，所修成就，從初成佛，盡未來際，相續
變為純淨佛土，周圓無際，眾寶莊嚴，自受用身，常依而住，是名自受用身依自受用土。（
法喜之樂者，聞法歡喜而快樂也。）
　　［三、他受用身依他受用土］，他受用身者，謂因他機感扣，而現此身，即勝應身也。
他受用土者，亦即實報土也。謂佛以大慈悲力，隨十地菩薩所宜，變為淨土，或小或大，或
劣或勝。他受用身，依之而住，是名他受用身依他受用土。（十地者，歡喜地、離垢地、發
光地、焰慧地、難勝地、現前地、遠行地、不動地、善慧地、法雲地也。）
　　［四、變化身依變化土］，變化身者，改轉不定，名之為變；無而忽有，名之為化。即
劣應身也。變化土者，謂佛以大慈悲力，隨諸有緣眾生所宜，化為佛土，或大或小，或淨或
穢，佛變化身依之而住，是名變化身依變化土。

<xa>四持──世界四持</xa>
　　﹝出華嚴經疏﹞
　　經云：彼須彌山，微塵數風輪。最在上者，名殊勝威光，能持普光摩尼莊嚴香水海，有
大蓮華，名種種光明蕊，香幢莊嚴世界海住在其中。（梵語須彌，華言妙高。）
　　［一、能持風輪］，謂此風輪，能持香水海，而使安住，故曰能持風輪。
<pb n="281"/>
　　［二、所持香海］，謂此香水海，因為風輪所持而得安住，故曰所持香海。
　　［三、海出蓮華］，謂此香水海中，出生大蓮華，為世界種，十方剎土皆為大蓮華之所
含攝，故曰海出蓮華。
　　［四、華持剎海］，謂此大蓮華，能持世界剎海，安住其中，四方均平，清淨堅固，故
曰華持剎海。（剎，梵語具雲剎摩，華言土田。）

<xa>四輪持世界</xa>
　　﹝出佛祖統紀﹞
　　輪取持載之義。華嚴經云：三千大千世界依於水輪、風輪、空輪。不言金輪者，文略也
。（三千者，小千、中千、大千也。今言三千大千者，總別兼稱也。）
　　［一、金輪］，大地之下有金輪，起世因本經云：水上有風，吹轉此水，於上成金，如
熟酥生膏，是名金輪。
　　［二、水輪］，金輪之下有水輪。菩薩藏經云：最上風輪，為水輪之所依止，其水量高
六十八百千由旬。（梵語由旬，華言限量。）
　　［三、風輪］，水輪之下有風輪。菩薩藏經云：風輪量高六萬八千俱胝。（梵語俱胝，
華言百億。）
　　［四、空輪］，風輪之下有空輪。華嚴經云：空無所依。雖無所依，然由眾生業感，世
界次第安住。

<xa>四風輪</xa>
　　﹝出華嚴經﹞
　　經云：此四風輪，能持水輪；水輪能持大地，令不散壞。以譬如來出現，依無礙慧光明
而起四種大智風輪，能持一切眾生善根也。
　　［一、安住］，謂三千大千世界，依此風輪而得安住。以譬如來大智風輪，普攝眾生，
皆令歡喜安住也。（三千者，小千、中千、大千也。言三千大千者，總別兼稱也。）
　　［二、常住］，謂三千大千世界，依此風輪而得常住，以譬如來大智風輪，建立正法，
常住世間，令諸眾生皆生愛樂也。
　　［三、究竟］，謂三千大千世界，依此風輪而為究竟極際，以譬如來大智風輪，具一切
方便，通達無漏究竟之道也。（無漏者，不漏落生死也。）
　　［四、堅固］，謂三千大千世界，依此風輪而得堅固，以譬如來大智風輪，守護一切眾
<pb n="282"/>
生善根，令不斷壞也。

<xa>四大部洲</xa>
　　﹝亦名四洲形量，出長阿含經﹞
　　［一、東弗於逮］，梵語弗於逮，亦云弗婆提，華言勝身。以其身勝南洲故也。又翻為
初，謂日初從此出也。在須彌山東。其土東狹西廣，形如半月，縱廣九千由旬；人面亦如半
月之形，人身長八肘，人壽二百五十歲。（梵語須彌，華言妙高。梵語由旬，亦云踰繕那，
華言限量。大論云：由旬有三：大者八十里，中者六十里，下者四十里。肘以一尺八寸為一
肘。）
　　［二、南閻浮提］，梵語閻浮提，華言勝金洲。閻浮是樹，提是洲名。因樹立稱，故名
閻浮提。在須彌山南，其土南狹北廣，形如車箱，縱廣七千由旬；人面亦像地形，人身多長
三肘半，於中有長四肘者；人壽百歲，中夭者多。
　　［三、西瞿耶尼］，梵語瞿耶尼，華言牛貨。為彼多牛，以牛為貨，故名牛貨。在須彌
山西，其土形如滿月，縱廣八千由旬；人面亦如滿月，人身長十六肘，人壽五百歲。
　　［四、北郁單越］，梵語郁單越，華言勝處。以其土勝三洲故也。在須彌山北，其土正
方，猶如池沼，縱廣一萬由旬；人面亦像地形，人身長三十二肘，人壽一千歲，命無中夭。

<xa>四洲──日照四洲</xa>
　　﹝出法苑珠林﹞
　　起世經云：劫初，世間黑暗，爾時忽然出生日月及諸星宿，便有晝夜年歲時節。日從東
方出，繞須彌山半腹而行，照於四洲，遂有晝夜不同。（梵語須彌，華言妙高。）
　　［一、南閻浮提日正中時］，謂南閻浮提日正中時，東弗婆提日則始沒，西瞿耶尼日則
初出，北郁單越正當半夜。（梵語閻浮提，華言勝金洲。梵語弗婆提，華言勝身。梵語瞿耶
尼，華言牛貨。梵語郁單越，華言勝處。）
　　［二、西瞿耶尼日正中時］，謂西瞿耶尼日正中時，南閻浮提日則始沒，北郁單越日則
始出，東弗婆提正當半夜。
　　［三、東弗婆提日正中時］，謂東弗婆提日正中時，北郁單越日則始沒，南閻浮提日則
初出，西瞿耶尼正當半夜。
　　［四、北郁單越日正中時］，謂北郁單越日正中時，西瞿耶尼日則始沒，東弗婆提日則
初出，南閻浮提正當半夜。
<pb n="283"/>

<xa>四義──世間四義</xa>
　　﹝出析玄記﹞
　　世間者，即三藏教四加行中，最後世第一位也。以其是有漏法，故名世間；於中最勝，
故名第一，有四義焉。（四加行者，謂一暖、二頂、三忍、四世第一也。以其加功進行故也
。）
　　［一、可破壞］，謂世間有漏煩惱等法，體本虛妄，自性不實，皆是無常，故名可破壞
也。
　　［二、有生滅］，謂世間一切諸法，皆從因緣和合而生，皆從因緣別離而滅，故名有生
滅也。
　　［三、隱真理］，謂世間有漏煩惱等法，障覆真空之理，不能顯發，故名隱真理也。
　　［四、性有漏］，謂世間煩惱等法，其性實；能招集有漏生死之果，故名性有漏也。

<xa>四句──依正四句</xa>
　　﹝出華嚴經隨疏演義鈔﹞
　　依正者，依即所依國土，正即能依之身也。
　　［一、依內現依］，依內現依者，謂於國土中又現一切國土也。如成就品云：一一塵中
難思剎，隨眾生心普現前，一切剎海靡不周，如是方便無差別。是也。
　　［二、正內現正］，正內現正者，謂於一身中，復現一切身也。如現相品云：如來一一
毛孔中，一切剎塵諸佛坐，菩薩眾會共圍繞，演說普賢之勝行。是也。（菩薩，梵語具雲菩
提薩埵，華言覺有情。）
　　［三、正內現依］，正內現依者，謂於身中現一切國土也。如現相品云：如來安坐菩提
座，一毛示現多剎海，一一毛現悉亦然，於是普周於法界。是也。
　　［四、依內現正］，依內現正者，謂於國土現一切身也。如現相品云：一切剎土微塵數
，常現身雲悉充滿，普為眾生放大光，各雨法雨稱其心。是也。

<xa>四德──舍衛四德</xa>
　　﹝出翻譯名義﹞
　　梵語舍衛，華言聞物，亦云豐德，以其具四德故也。
　　［一、具財寶德］，謂舍衛國中，多出一切珍寶，勝於餘國，是名具財寶德。
<pb n="284"/>
　　［二、妙五欲德］，謂舍衛國中，五欲勝妙，非餘國所及，是名妙五欲德。（五欲者，
色慾、聲欲、香欲、味欲、觸欲也。）
　　［三、饒多聞德］，饒，益也。謂舍衛國中財寶具足，五欲勝妙，聞於四方，是名饒多
聞德。
　　［四、豐解脫德］，豐，盛也。謂舍衛國中之人，多修道行，而得解脫，是名豐解脫德
。

<xa>四句──淨穢四句</xa>
　　﹝出華嚴經疏﹞
　　淨穢者，謂佛說華嚴經，或在清淨之土，或在穢惡之土也。
　　［一、唯染］，染即穢染，謂佛於娑婆世界摩竭提國等處而說是經，隱覆淨相，故名唯
染。（梵語娑婆，華言能忍。梵語摩竭提，華言善勝。）
　　［二、唯淨］，淨即清淨。謂佛於華藏世界而說是經，其地金剛，無有染相，故名唯淨
。
　　［三、染淨俱］，謂佛隨於一處而說是經，隨其機器大小，所見有異，或見是染，或見
是淨，故名染淨俱。
　　［四、非染淨］，謂佛隨於一處而說是經，大乘之機，不見染淨之相，同一法界，故名
非染淨。

<xa>四寶──海底四寶</xa>
　　﹝出華嚴經﹞
　　經云：譬如大海，有四熾然光明大寶布在其底，性極猛熱，常能飲縮百川所注無量大水
，是故大海無有增減。以譬如來大智慧海，亦有四種大智慧寶，具足無量威德光明，能令眾
生竭愛慾流，破愚癡暗，故以此四寶喻之。
　　［一、日藏光明大寶］，日藏光明大寶者，譬如來有滅一切散善波浪大智慧寶，由此光
明，觸彼菩薩，令捨一切散善波浪，持心一境，住於三昧也。（梵語三昧，華言正定。）
　　［二、離潤光明大寶］，離潤光明大寶者，譬如來有除一切法愛大智慧寶，由此光明，
觸彼菩薩，令捨離三昧味著，起廣大神通也。
　　［三、火焰光光明大寶］，火焰光光明大寶者，譬如來有慧光普照大智慧寶，由此光明
，觸彼菩薩，令捨所起廣大神通，住大明功用行也。
<pb n="285"/>
　　［四、盡無餘光明大寶］，盡無餘光明大寶者，譬如來有平等無邊功用大智慧寶，由此
光明，觸彼菩薩，令捨大功用行，及息一切功用令無有餘也。

<xa>四河</xa>
　　﹝出長阿含經﹞
　　［一、殑伽河］，梵語殑伽，華言天堂來，以見其從高處而來也，又名恆河。此河從阿
耨達池東面銀牛口流出，繞池一匝，入東南海。（梵語阿耨達，華言無熱惱。在香山之南，
大雪山之北，周圍八百里，金銀琉璃玻璃銅鐵等以飾其岸也。）
　　［二、信度河］，梵語信度，華言驗河。此河從阿耨達池南面金象口流出，繞池一匝，
入西南海，又名辛頭河。
　　［三、縛芻河］，梵語縛芻，華言青河。此河從阿耨達池西面琉璃馬口流出，繞池一匝
，入西北海。（梵語琉璃，華言青色寶。）
　　［四、徙多河］，梵語徙多，華言冷河。此河從阿耨達池北面頗胝迦師子口流出，繞池
一匝，入東北海。或曰潛流地下，出積石山，為中國之河源也。（梵語頗胝迦，華言水精，
即玻璃也。）

<xa>四心──一境四心</xa>
　　﹝出攝大乘論釋﹞
　　譬如一水，本無有異，蓋因天人餓鬼畜生果報不同，故於一水而見有四相分別之異也。
　　［一、天見是寶嚴地］，謂諸天福德勝故，其所見水，悉成琉璃眾寶莊嚴之地也。（梵
語琉璃，華言青色寶。）
　　［二、人見是水］，謂世間之人，所見之水，清濁雖異，皆是水也。
　　［三、餓鬼見是膿血］，謂由宿世慳貪罪障深重，墮餓鬼中，長劫不聞漿水之名。既因
飢渴所逼，望見河水，意欲飲之，速趨岸傍，皆是膿血也。
　　［四、魚見是住處］，住處，即窟宅也。謂魚以水而為住處，潛躍游泳，不見水相也。

<xa>四句──通局四句</xa>
　　﹝出華嚴經疏﹞
　　［一、或局］，謂佛說華嚴經，或局在娑婆世界內摩竭提國故也。（梵語娑婆，華言能
忍。梵語摩竭提，華言善勝。）
<pb n="286"/>
　　［二、或通］，謂佛說華嚴經，或通十方世界故也。
　　［三、或俱］，謂佛說華嚴經，或在摩竭提國，及十方世界故也。
　　［四、或泯］，謂佛說華嚴經，處染淨二相，皆盡同一法界故也。

<xa>四光喻智</xa>
　　﹝出法華文句並華嚴經隨疏演義鈔﹞
　　［一、日光喻佛智］，謂日光照世，無幽不燭，以喻佛之智慧，無事不了，無理不照，
故云日光喻佛智。
　　［二、月光喻菩薩智］，謂月之光明，有虧有盈，以喻菩薩雖具智慧，而惑業尚未盡斷
，則其智慧或虧或明，故云月光喻菩薩智。
　　［三、星光喻緣覺智］，謂星雖有光，其照不遠，以喻緣覺之人，雖觀十二因緣，悟真
空理，而於中道深遠之義，不能明瞭，故云星光喻緣覺智。（十二因緣者，一無明、二行、
三識、四名色、五六入、六觸、七受、八愛、九取、十有、十一生、十二老死也。）
　　［四、螢光喻聲聞智］，謂螢火之光，衹能自照，不能照物。以喻聲聞之人，雖觀四諦
悟真空理，衹能自度，不能度人。故云螢光喻聲聞智。（四諦者，苦諦、集諦、滅諦、道諦
也。）

<xa>四事不可思議</xa>
　　﹝出增一阿含經﹞
　　［一、眾生不可思議］，謂世間眾生，為從何來，復從何起；從此命終，當從何生；皆
不可思議，故云眾生不可思議。
　　［二、世界不可思議］，謂一切世界，皆由眾生業力而成，成而復壞，壞而復成，始終
相續，無有斷絕，故云世界不可思議。
　　［三、龍境界不可思議］，謂龍降雨，非從口出，亦不從眼耳鼻出，但龍有大神力，意
之所念，若善若惡，皆能作雨，故云龍境界不可思議。
　　［四、佛境界不可思議］，謂如來之身，清淨無染，不可漠測，不可言長，不可言短；
與夫梵音深遠，智慧辯才，現通說法，一切人天二乘等眾皆莫能測，故云佛境界不可思議。
（二乘者，聲聞乘、緣覺乘也。）

<xa>四種心</xa>
<pb n="287"/>
　　﹝出翻譯名義﹞
　　［一、肉團心］，肉團心者，即父母所生血肉之團，狀似蓮華開合，乃意識所依之處也
。
　　［二、緣慮心］，緣慮心者，即緣持思慮之心，此通第八識而言，謂眼緣色乃至第八緣
根身種子器世間故也。（通第八識者，此緣慮心以第八藏識為體故也。根身者，根即眼等諸
根，身即色身也。種子者，即善惡種子也。器世間者，以世界如器故也。）
　　［三、積聚精要心］，積聚精要心者，謂諸經中積集一切要義，名為文心。如般若心經
，為大品六百卷中之精要是也。（梵語般若，華言智慧。）
　　［四、堅實心］，堅實心者，謂堅固真實，乃眾生本有之性，諸佛所證之理，即第一義
心也。

<xa>四威儀</xa>
　　﹝出菩薩善戒經﹞
　　謂修道之人，心不放逸，若行若坐，常在調攝其心，成就道業。雖久於行坐，亦當忍其
勞苦；非時不住，非時不臥；設或住臥之時，常存佛法正念，如理而住，於此四法動合規矩
，不失律儀，是為四威儀也。
　　［一、行］，謂修道之人，舉止動步，心不外馳，無有輕躁，常在正念，以成三昧，如
法而行也。（梵語三昧，華言正定。）
　　［二、住］，謂修道之人，非時不住，若或住時，隨所住處，常念供養三寶，讚歎經法
，廣為人說，思惟經義，如法而住也。（三寶者，佛寶、法寶、僧寶也。）
　　［三、坐］，謂修道之人，加趺宴坐，諦觀實相，永絕緣慮，澄湛虛寂，端肅威儀，如
法而坐也。
　　［四、臥］，謂修道之人，非時不臥，為調攝身心，或時暫臥，則右脅宴安，不忘正念
，心無昏亂，如法而臥也。

<xa>四種相──息有四種相</xa>
　　﹝出修習止觀坐禪法要﹞
　　息即鼻中出入之氣也。謂坐禪之人，若欲攝心入定，必先行數息之法。息有四種不同，
故須揀其粗而守其細也。
　　［一、風］，謂鼻中之氣，出入有聲，為風。坐禪之人，若依之而數，則心散難調，故
<pb n="288"/>
須揀而不用也。
　　［二、喘］，謂鼻中之氣，雖無聲相，而結滯不通者，為喘。坐禪之人，若依之而數，
則心結難定，故須揀而不用也。
　　［三、氣］，謂鼻中之氣，雖無風、喘之相，而出入不細者，為氣。坐禪之人，若依之
而數，則心勞難定，故須揀而不用也。
　　［四、息］，謂鼻中之氣，無前三種粗相，而出入綿綿，若存若亡者，為息。坐禪之人
，依之而數，則資神安隱，情抱悅豫，其心易定，故須守而不捨也。

<xa>四夢</xa>
　　［一、無明習氣夢］，謂由無明煩惱積習氣分覆蔽真如之性，無所明瞭，以致心神顛倒
，形於夢想也。
　　［二、善惡先征夢］，謂人凡有善惡吉凶之事，必先形於夢寐，以為征驗也。
　　［三、四大偏增夢］，謂人由地水火風四大而成於身，若地大增，身則沉重；水大增，
身則浮腫；火大增，身則狀熱；風大增，身則急脹。四大不調，則身心不安，心不安，則形
於夢寐也。
　　［四、巡遊舊識夢］，謂人平昔遊歷之處，或有所見所聞，若美若惡，係念不捨，而形
於夢也。

<xa>四夢</xa>
　　﹝出善見毗婆沙律﹞
　　［一、四大不和夢］，謂或夢山崩，或夢自身飛騰虛空，或夢見虎狼及賊追逐，此因地
水火風四大不調，心神散逸，故有此夢，是名四大不和夢。
　　［二、先見夢］，謂日間先見男女苦樂等境，夜則隨夢，猶如日間所見，是名先見夢。
　　［三、天人夢］，謂若人修善，乃感天人為現善夢，令其善根增長；若人作惡，亦感天
人為現惡夢，令其怖惡生善，是名天人夢。
　　［四、想夢］，謂若人前世或有福德，或有罪障，有福德者多思想善事，則現善夢；有
罪障者多思想惡事，則現惡夢，是名想夢。

<xa>四食</xa>
　　﹝出華嚴經隨疏演義鈔﹞
<pb n="289"/>
　　［一、段食］，段即分段，食有資益之義。謂以香味觸三塵為體，入腹變壞，資益諸根
，故言段食。古譯經律皆為搏食，以手團曰搏；後譯復言漿飲等不可搏，遂譯為段食。
　　［二、觸食］，觸即對也。謂六識所對色等諸塵，柔軟細滑冷暖等觸，而生喜樂，俱能
資益諸根，故名觸食。（六識者，眼識、耳識、鼻識、舌識、身識、意識也。按翻譯名義註
釋云：見色愛著名食，豈非觸食義耶？設非觸食，何以觀戲劇等，終日不食而不飢也。）
　　［三、思食］，思即意思，謂第六識思於可愛之境，生希望意，而能潤益諸根，如人飢
渴，至飲食處，望得飲食，而身不死，故名思食。（第六識即意識也。）
　　［四、識食］，識以執持為義，即第八識也。由前三食勢分所資，能令此識增勝，執持
諸根，故名識食。（第八識即藏識也。按翻譯名義註釋云：識食，地獄眾生及無色界中無邊
識處天等，皆用識持，以為其食。）

<xa>四利須食</xa>
　　﹝出釋氏要覽﹞
　　［一、資身為道］，謂修行之人，若無飲食，則身疲力倦，命且不支，豈能進道。若得
飲食資益於身，則心安體健，乃可進道。故須食也。
　　［二、養身中蟲］，謂人身中多有諸蟲，若缺飲食，則蟲鑽刺，身亦不安。必當及時進
食而調養之，故須食也。
　　［三、生施者福］，謂修行之人，持戒清淨，專心修道，則能福利人天；若有檀越，施
以飲食，使其成就道業，能令施者亦獲福報，故須食也。（梵語檀，華言施。稱檀越者，謂
人行施，能越貧窮苦也。）
　　［四、破餓外道］，謂外道自以吞饑忍餓為解脫法，即自飢餓，而不知徒受困苦，安能
解脫！故修行之人，日中受食，資其進道，兼破外道不應飢餓，故須食也。

<xa>四分──乞食四分</xa>
　　﹝出寶雲經﹞
　　乞食之法，一日止以七家為限，為無多貪故也。出家之人，常行乞食；複分作四分，故
名乞食四分。
　　［一分奉同梵行者］，同梵行者，謂同修淨行之人也。凡乞食時，必有同修之人看守房
舍，或有老病不便行履者，得食歸時，則以一分奉之，令其飽滿，亦得安心修道也。
　　［一分與窮乞人］，與窮乞人者，謂乞得食時，遇有窮苦求乞之人，當起憐憫心，作自
<pb n="290"/>
饑想，亦以一分施之，令其飽滿，勸他修善也。
　　［一分與諸鬼神］，與諸鬼神者，謂乞得食時，即以淨器盛貯一分，待日晡時，則然香
諷咒加持普施一切鬼神，令其飽滿，出離苦趣，悉得解脫也。
　　［一分自食］，自食者，謂乞得食時，除前三分之外，唯留一分，或多或少，則自食之
。食已安心行道，庶不虛受信施也。

<xa>四邪命食</xa>
　　﹝出大智度論﹞
　　謂諸比丘，當以乞食清淨自活，不應以下口、仰口、方口、維口四種邪命之食以自活命
也。
　　［一、下口食］，謂種植田園，合和湯藥，以求衣食，而自活命，是名下口食也。
　　［二、仰口食］，謂仰觀星宿日月風雨雷電霹靂術數之學，以求衣食，而自活命，是名
仰口食也。
　　［三、方口食］，謂曲媚豪勢，通使四方，巧言多求，以自活命，是名方口食也。
　　［四、維口食］，維即四維也。謂學種種咒術，卜算吉凶，以求衣食，而自活命，是名
維口食也。

<xa>四食時</xa>
　　﹝出法苑珠林﹞
　　［一、天食時］，天食時者，謂清旦時，即諸天所食之時也。
　　［二、法食時］，法食時者，謂三世諸佛，皆以午時為法食時，過此即非時也。（三世
者，過去、未來、現在也。）
　　［三、畜生食時］，畜生食時者，謂日暮時，即是畜生所食之時也。
　　［四、鬼神食時］，鬼神食時者，謂昏夜時，即是鬼神所食之時也。

<xa>四依──行四依</xa>
　　﹝出四分律藏﹞
　　謂出家之人，依此四法而修，則能成就聖道也。
　　［一、著糞掃衣］，著糞掃衣者，謂視同糞土，掃除不用，即世人所棄弊垢之衣也。修
道之人當收拾淨洗，補湊穿著，如此則心無所戀，能成道業矣。
<pb n="291"/>
　　［二、常行乞食］，乞食者，謂出家之人，常以乞食自活其命也。
　　［三、樹下坐］，樹下坐者，謂出家之人，不宜營治舍宅，當於樹下或石窟中，隨便而
居，修習禪定也。
　　［四、用陳腐藥］，用陳腐藥者，謂出家之人，若患病時，當用陳年朽腐之藥而調治之
，病瘥即止；不得貪樂新好藥物而預積蓄也。

<xa>四機</xa>
　　﹝出法華文句﹞
　　四機者，機即機器，又機緣也，有可發之義，故名為機。
　　［一、人天機］，謂諸惡莫作，諸善奉行，是名人天機。
　　［二、二乘機］，謂厭畏生死，忻尚涅槃，是名二乘機。（梵語涅槃，華言滅度。二乘
者，聲聞乘、緣覺乘也。）
　　［三、菩薩機］，謂先人後己，慈悲仁讓，是名菩薩機。（菩薩，梵語具雲菩提薩埵，
華言覺有情。）
　　［四、佛機］，謂一切諸法中，悉以等觀入，一切無礙人，一道出生死，是名佛機。（
等觀者，即非空非假，平等中道觀也。一道出生死者，以中道觀，頓斷諸惑，頓出生死也。
）

<xa>四種我</xa>
　　﹝出圓覺經略疏﹞
　　［一、凡夫妄計我］，謂世間凡夫之人，不了五陰等法皆空，於中妄計我身，強立主宰
，造作諸業，流轉生死，無有休息，是為凡夫妄計我。（五陰者，色陰、受陰、想陰、行陰
、識陰也。）
　　［二、外道神我］，謂外道之人，於五陰中，妄計識神，如麻豆等，或計遍身，起於我
見，墜墮邊邪，輪迴生死，是為外道神我。
　　［三、三乘假我］，謂三乘之人，了知一切五陰等法虛假不實，悉無有我，是為三乘假
我。（三乘者，聲聞乘、緣覺乘、菩薩乘也。）
　　［四、法身真我］，謂如來法身，量等虛空，無所不遍，故於無我法中，明八自在我，
是為法身真我。（八自在我者，一、能示一身以為多身，二、示一塵身滿大千界，三、大身
輕舉遠到，四、現無量類常居一土，五、諸根互用，六、得一切法如無法想，七、說一偈義
<pb n="292"/>
經無量劫，八、身遍諸處猶如虛空也。）

<xa>四大</xa>
　　﹝出圓覺經﹞
　　四大者，謂人之身，攬外地水火風四大，而成內身四大。因對色香味觸四微，故稱為四
大也。
　　［一、地大］，地以堅礙為性。謂眼耳鼻舌身等名為地大，若不假水，則不和合。經云
：發毛爪齒、皮肉筋骨等，皆歸於地。是也。
　　［二、水大］，水以潤濕為性。謂唾涕津液等名為水大，若不假地，即便流散。經云：
唾涕膿血津液涎沫痰淚精氣大小便利皆歸於水。是也。
　　［三、火大］，火以燥熱為性。謂身中暖氣，名為火大。若不假風，則不增長。經云：
暖氣歸火。是也。
　　［四、風大］，風以動轉為性。謂出入息及身動轉，名為風大。此身動作，皆由風轉。
經云：動轉歸風。是也。（動轉歸風者，凡身動轉皆屬風也。）

<xa>四微</xa>
　　﹝出金光明經文句記﹞
　　四微者，謂色香味觸也。因對四大，稱為四微。又復四大皆由四微所成，故大智度論云
：地有色香味觸重，故自無所作；水少香，故動作勝地；火少香味，故勢勝於水；風少色香
味，故動作勝火。
　　［一、色微］，色者，謂眼所見種種諸色也。以其微細，故名色微。
　　［二、香微］，香者，謂鼻所嗅種種諸香也。以其微細，故名香微。
　　［三、味微］，味者，謂舌所嘗種種諸味也。以其微細，故名味微。
　　［四、觸微］，觸者，謂身份所覺種種諸觸也。以其微細，故名觸微。

<xa>四求</xa>
　　﹝出法集經﹞
　　［一、欲愛］，謂於欲界五塵而起貪愛也。因貪愛故，推求不已，是名欲愛。（五塵者
，色塵、聲塵、香塵、味塵、觸塵也。）
　　［二、色愛］，謂於色界禪定而起貪愛也。因貪愛故，推求不已，是名色愛。
<pb n="293"/>
　　［三、無色愛］，謂於無色界禪定而起貪愛也。因貪愛故，推求不已，是名無色愛。
　　［四、無有愛］，無有即空也。謂於涅槃真空之法而起貪愛也。因貪愛故，推求不已，
是名無有愛。（梵語涅槃，華言滅度。）

<xa>四求不得</xa>
　　﹝出大乘莊嚴經論﹞
　　求者，推求也。論云：菩薩以四種求諸法，皆不可得，不可得即是空也，故名求不得。
　　［一、名求不得］，名即假名。謂若有是物，則有是名；以此推之，物則為主，名則為
客；名既為客，則是假名，推求實義，了不可得。故論云：推名於物是客，故云名求不得。
　　［二、物求不得］，物即事物。謂雖有其物，若無其名，物不自顯。以此推之，名亦是
主，物亦是客，物既是客，亦成虛假。故論云：推物於名是客，故云物求不得。
　　［三、自性求不得］，謂名之與物，各有自體之性，若推名之自性，及物之自性，但有
虛假之名，皆無真實之義。故論云：推名自性及物自性，知俱是假，故云自性求不得。
　　［四、差別求不得］，謂於名於物，各有差別之相，一一分別推求，悉歸於空，皆不可
得。故論云：推名差別及物差別，知俱空，故悉不可得，故云差別求不得。

<xa>四不寄附</xa>
　　﹝出優婆塞戒經﹞
　　經云：佛言善男子，受優婆塞戒者，先學世事，既學通達，如法求財，若得財物，應供
父母妻子眷屬，其餘藏積俟用，不應寄附四處也。（梵語優婆塞，華言清淨士。）
　　［一、老人］，謂年老之人，死日漸近，故所有財物，不應寄附於彼也。
　　［二、遠處］，謂道路隔遠之處，緩急要用，取討難及，故所有財物，不應寄附於彼也
。
　　［三、惡人］，謂不善之人，稟性兇惡，若見財物，恐生貪奪之心，故不應寄附於彼也
。
　　［四、大力］，謂豪強之人，倚恃勢力，若見財物，恐生貪奪之心，故不應寄附於彼也
。

<xa>四不見</xa>
　　﹝出圓覺經鈔﹞
<pb n="294"/>
　　［一、魚不見水］，謂魚以水為窟宅，游泳水中，悉無所障，故云魚不見水。
　　［二、人不見風］，謂風發於萬竅，但有聲響可聞，而無形相可見，故云人不見風。
　　［三、迷不見性］，謂靈明覺知之性，人人本具，但為煩惱無明覆障，迷而不了，故云
迷不見性。
　　［四、悟不見空］，謂修行之人，既能覺了靈知之性，本來空寂，而此空性，亦不可得
，故云悟不見空。

<xa>四不成</xa>
　　﹝出因明入正理論﹞
　　［一、兩俱不成］，謂聲是無常，非眼所見，若言聲是眼見，而聲與眼俱不能成，是名
兩俱不成。
　　［二、隨一不成］，謂聲是所作性，故以聲顯論，聲是實法；若不將名句文等共相為用
，則不成其論矣，是名隨一不成。
　　［三、猶豫不成］，謂如見雲霧等，即起疑惑，以為是火非火，疑心不決，是名猶豫不
成。
　　［四、所依不成］，謂虛空實有，為萬物所依，若言虛空定無，則萬物無所依，是名所
依不成。

<xa>四種無</xa>
　　﹝出涅槃經﹞
　　［一、未有名無］，謂梵志妄計涅槃之法，在眾生煩惱心中不可說有。譬如瓶未出泥，
名為無瓶。蓋外道不知眾生煩惱心中實具涅槃之德。故佛答言，如是涅槃，非是先無，同泥
無瓶。（梵語梵志，華言淨裔。梵語涅槃，華言滅度。）
　　［二、滅已名無］，謂梵志妄計滅煩惱已，名為涅槃，涅槃即無，譬如瓶既壞已，名為
無瓶。蓋外道不知煩惱既滅，涅槃即顯。故佛答言：亦非滅無，同瓶壞已。
　　［三、異相名無］，謂梵志妄計，煩惱涅槃，其相即異。謂煩惱中無涅槃，涅槃中無煩
惱。譬如牛中無馬，馬中無牛。蓋外道不知轉煩惱即是涅槃，轉涅槃即是煩惱。故佛答言：
雖牛中無馬，不可說言牛亦是無；雖馬中無牛，不可說言馬亦是無，如此則不可言煩惱中無
涅槃，涅槃中無煩惱也。
　　［四、畢竟名無］，謂梵志妄計涅槃之法，畢竟無有，名之為無，譬如龜毛兔角，實不
<pb n="295"/>
可得。蓋外道不知涅槃之德，其性常住，不可毀壞。故佛答言：亦非畢竟無，如龜毛兔角。

<xa>四知</xa>
　　﹝出佛說罵意經﹞
　　［一、天知］，謂人一念心起，若善若惡，雖未形現，天神已自知之，照臨於上矣。
　　［二、地知］，謂人一念心起，若善若惡，雖未形現，地神已自知之，鑒察於下矣。
　　［三、傍人知］，謂人作善作惡，於隱僻之處，自謂無人知，而不知傍人已知之矣。
　　［四、自知］，謂心欲作善作惡，人雖未知，自意已先知之矣。

<xa>四實──一名四實</xa>
　　﹝出涅槃經﹞
　　一名謂先陀婆，四實謂水、鹽、器、馬。如是四法，皆同此一名，此是大王密語。經云
：譬如大王告諸群臣，先陀婆來。有智之臣，善知此名。若王心欲水時，口索先陀婆者，智
臣善知王意，即以水奉之。索後三物，亦稱先陀婆。智臣即以三物隨意奉之。以譬如來密語
，甚深難解，諸大乘經亦復如是。若說四無常，大乘菩薩應當善知，此是如來為諸眾生說無
常、苦、空、無我之相，今得證於涅槃解脫之道。（菩薩，梵語具雲菩提薩埵，華言覺有情
。梵語涅槃，華言滅度。）
　　［一、水］，經云：若王欲洗時，索先陀婆，智臣即便奉水。謂水無定性，在方器則方
，在圓器則圓，以譬如來為諸眾生說入涅槃，大乘菩薩即知此是如來為計常者說無常相，欲
令眾生修無常想也。
　　［二、鹽］，經云：若王欲食時，索先陀婆，智臣即便奉鹽。謂鹽味苦，以譬如來或說
正法當滅，大乘菩薩即知此是如來為計樂者說於苦相，欲令眾生多修苦想也。
　　［三、器］，經云：若王食已，將欲飲漿，索先陀婆，智臣即便奉器。謂器中本空，以
譬如來或說空者是正解脫，大乘菩薩即知此是如來說正解脫，欲令眾生修學空想也。
　　［四、馬］，經云：若王欲游，索先陀婆，智臣即便奉馬。謂馬由人策，不得自在，以
譬如來或說我今病苦，大乘菩薩即知此是如來為計我者說無我相，欲令眾生修無我想也。

<xa>四念珠</xa>
　　﹝出金剛頂瑜伽念珠經﹞
　　念珠者，佛令眾生欲滅煩惱，當持數珠，常隨其身，專心繫念諸佛名號。故說數珠之多
<pb n="296"/>
少，功德之勝劣，而有四種之不同也。金剛薩埵菩薩偈云：念珠功德有四種，上品最勝及中
下，一千八十以為上，一百八珠為最勝，五十四珠以為中，二十七珠為下類。手持念珠當心
上，靜慮離念心專注。設安頂髻或掛身，或安頸上及安臂，由安頂髻淨無間，由帶頸上淨四
重，手持臂上除眾罪，能令行人悉清淨。（淨無間者，無間地獄之業得清淨也。淨四重者，
殺生、偷盜、淫慾、妄語之業得清淨也。）
　　［一、一千八十珠為上品］，此珠為上品者，以其數多，若持此珠念佛名號，則功德利
益極為上品。准校量數珠功德經云：此珠若以木槵為者，或掐一過，得福千倍；蓮子為者，
得福萬倍；水晶為者，得福千億倍；菩提子為者，得福無量也。
　　［二、一百八珠為最勝］，此珠為最勝者，以其數次於上品。若持以念佛名號，則功德
利益為最勝也。若以木槵、蓮子、水晶、菩提子為者，其持掐所得之福，亦如前也。
　　［三、五十四珠為中品］，此珠為中品者，以其數又次於前。若持以念佛名號，則功德
利益為中品也。若以木槵、蓮子、水晶、菩提子為者，其持掐所得之福亦如前也。
　　［四、二十七珠為下品］，此珠為下品者，以其數又次於前。若持以念佛名號，則功德
利益為下品也。若以木槵、蓮子、水晶、菩提子為者，其持掐所得之福，亦如前也。然此皆
以珠數多寡而分四品之別，若能專心持念，則功德平等而無異也。

<xa>四懷胎死──懷胎死四</xa>
　　﹝出出曜經﹞
　　謂調達比丘，染著世利，於阿難所求學神通，能於虛空作十八變，湧沒自由。時阿闍世
王太子，見其神變，日給五百釜食，隨時供養。於是世尊告諸比丘：汝等勿學調達，貪著供
養，自陷於罪，亦陷他人。遂說偈喻云：芭蕉以實死，竹蘆實亦然，駏驉坐妊死，士以貪自
喪。（梵語調達，華言天熱。梵語阿難，華言慶喜。梵語阿闍世，華言未生怨。駏驉，即騾
也。妊，即孕也。）
　　［一、芭蕉生實］，謂芭蕉本是危脆之物，若更開華生實，不久即枯死。以喻人身無常
，亦不堅實，若更要求名譽，貪著利養，則自陷於罪，亦陷他人也。（此下三喻義同。）
　　［二、蘆開華］，謂蘆葦亦是危脆之物，若更開華，不久即枯死也。
　　［三、竹生米］，謂一切竹，若根力衰敗，枝則生米，不久即枯死也。
　　［四、駏驉妊］，謂駏驉若懷妊，即母子俱喪也。

<xa>四葬</xa>
<pb n="297"/>
　　﹝出法苑珠林﹞
　　此四葬法，皆西域殯葬之法也。
　　［一、水葬］，水葬者，謂棄置江河，以飼魚鱉也。
　　［二、火葬］，火葬者，謂積薪而焚，滅諸有相也。
　　［三、土葬］，土葬者，謂埋藏岸傍，以取速朽也。
　　［四、林葬］，林葬者，謂露置寒林，飼諸禽獸也。（寒林，即西域棄屍處。僧祇律云
：謂多死屍，凡入者，可畏毛寒，故名寒林。）

<xa>四緣──虹霓四緣</xa>
　　﹝出法集經﹞
　　經中因明菩薩善根業行因緣，而有勝妙果報不同，故立多種譬喻，此虹霓為一也。謂諸
菩薩，因於善根業行，而有香華、種種技樂音聲於虛空中，自然而作，以為供養。然彼業行
因緣，雖不至於技樂音聲之中，而亦因彼善業，而有種種勝妙供養果報也。譬如虛空雜色虹
起，而因地水火風四大因緣而生，然四大雖不至於虹霓之中，亦因四大而有種種色相顯現，
故說虹霓四緣也。
　　［一、地大生黃］，謂虹霓體具眾色，其中黃色，乃假地大而能映現。蓋土之色性本黃
，虹必依地而起，故云地大生黃也。
　　［二、水大生青］，謂虹霓體具眾色，其中青色，乃假水大照映而起。蓋水之色性本青
，虹必因雨而有，故云水大生青也。
　　［三、火大生赤］，謂虹霓體具眾色，其中赤色，乃因火大而能顯發。蓋火之色性本赤
，虹必因日照而現，故云火大生赤也。
　　［四、風大生輪］，謂虹霓隨處現起，初無實體，因假風大之力所持，而體如輪暈之相
。蓋風之體性本能運動，故云風大生輪也。

<xa>四兵</xa>
　　﹝出長阿含經﹞
　　謂轉輪王出遊之時，即集此四兵，隨從而衛護也。
　　［一、象兵］，謂轉輪王出遊之時，其軍士皆乘象也。
　　［二、馬兵］，謂轉輪王出遊之時，其軍士皆乘馬也。
　　［三、車兵］，謂轉輪王出遊之時，其軍士皆乘車也。
<pb n="298"/>
　　［四、步兵］，謂轉輪王出遊之時，其軍士皆帶甲冑，隨從步行也。

<xa>四華</xa>
　　﹝出翻譯名義﹞
　　［一、分陀利］，梵語分陀利，華言白蓮華。
　　［二、優缽羅］，梵語優缽羅，華言青蓮華。
　　［三、缽特摩］，梵語缽特摩，華言紅蓮華。
　　［四、拘勿投］，梵語拘勿投，亦云拘某陀，華言黃蓮華。

<xa>四華</xa>
　　﹝出法華文句﹞
　　［一、曼陀羅華］，梵語曼陀羅，華言適意，又云白華。
　　［二、摩訶曼陀羅華］，梵語摩訶，華言大，即大適意，亦云大白華。
　　［三、曼殊沙華］，梵語曼殊沙，華言柔軟，又云赤華。
　　［四、摩訶曼殊沙華］，梵語摩訶曼殊沙，華言大柔軟，亦云大赤華。

<xa>五種法身</xa>
　　﹝出華嚴經隨疏演義鈔﹞
　　［一、法性生身］，謂此法性，體本圓常，該通萬有，如來之身，由此出生，故名法性
生身。
　　［二、功德法身］，謂如來以萬行功德為因，而成法身之果，故名功德法身。
　　［三、變化法身］，謂如來法身，無感不形，無機不應，如千江月，隨水現影，影雖有
殊，月本是一，故名變化法身。
　　［四、虛空法身］，謂如來法身，融通三際，包括大千，一性圓明，諸塵不染，故名虛
空法身。（三際者，即過去、現在、未來三世也。）
　　［五、實相法身］，謂如來法身，離諸虛妄，會極真如，不生不滅，故名實相法身。

<xa>五教佛身</xa>
　　﹝出華嚴一乘教義分齊章﹞
　　五教者，即小、始、終、頓、圓也。佛身即如來之身也。如來之身，徧一切處，本無大
<pb n="299"/>
小形量，但為眾生根器利鈍不同，故曲垂方便，演說種種法門，示現種種身相。即有五教佛
身之異也。
　　［一、小教丈六金身］，謂如來示現降生出家成道，於鹿野苑說四諦生滅之法，專化二
乘。而二乘但見丈六金身，故名小教丈六金身也。（四諦者，苦諦、集諦、滅諦、道諦也。
二乘者，聲聞乘、緣覺乘也。）
　　［二、始教千百億化身］，謂如來次說大乘之法，廣談法相，於千百億世界中，示現種
種色身，正化菩薩，兼化二乘。以眾生所見各各不同，故名始教千百億化身也。（菩薩，梵
語具雲菩提薩埵，華言覺有情。）
　　［三、終教丈六即真身］，謂如來次說大乘終極之理，會一切法咸歸實性，二乘、闡提
悉得成佛，機緣既熟，所見如來丈六之身，即是真常之體，故名終教丈六即真身也。（闡提
，梵語具雲一闡提，華言信不具。）
　　［四、頓教丈六即法身］，謂如來不從漸次，唯談圓頓之理，空有兩亡，色心無礙，大
乘菩薩了一切法無非法身，故名頓教丈六即法身也。
　　［五、圓教具足十身］，謂如來稱性宣揚圓融法界之理，法法互融，塵塵無礙，統諸教
差別之身，全法界平等之體。菩提、願、智等身，無不具足，故名圓教具足十身也。（梵語
菩提，華言道。十身者，菩提身、願身、化身、力持身、相好莊嚴身、威勢身、意生身、福
德身、法身、智身也。）

<xa>五部教主</xa>
　　﹝出大樂金剛不空真實三昧耶經理趣釋﹞
　　部謂部類，教謂言教，主即主宰。此之五部，乃是如來金剛不空真實三昧法門也。而依
五方立五部，以五佛為主者，各有所表也。中方毗盧遮那，即釋迦如來也。四方四佛，乃釋
迦化現，以表諸佛同一法身也。以如來入種種三摩地，說種種陀羅尼門，雖各分部類，各有
壇法，而皆與般若理趣相應也。然此法門，為令眾生三業清淨，得金剛智三摩地，而行慧施
，不為煩惱染污，成就無上菩提，而證清淨法身也。（梵語三昧，華言正定。梵語毗盧遮那
，華言徧一切處。梵語釋迦，華言能仁。梵語三摩地，華言等持。梵語陀羅尼，華言總持。
梵語般若，華言智慧。三業者，身業、口業、意業也。金剛智者，如來智慧，無法不知，無
惑不斷，如金剛至堅至利，故云金剛智也。）
　　［一、中方灌頂部］，灌頂，喻也。如輪王太子受儲君位，輪王乃取四大海水，灌太子
頂，加以寶冠。以喻毗盧遮那，已得一切如來灌頂，受佛職位，而為三界法王。以清淨法界
<pb n="300"/>
智，演說般若相應陀羅尼，加持眾生，身口意業悉得清淨，亦受灌頂之位，而證清淨法身，
是為灌頂部。故中央以毗盧遮那為教主也。（三界者，欲界、色界、無色界也。）
　　［二、東方金剛部］，金剛部者，謂如來證得佛地，觀眾生藏識中煩惱習氣，堅固難捨
，以大空金剛智三摩地而摧破之，不離大圓鏡智而演說般若相應陀羅尼，令諸眾生得清淨三
業，而悟本有不壞金剛佛性，是為金剛部。故東方以阿閦佛為教主也。（煩惱習氣者，煩惱
餘習氣分也。大空者，即畢竟空也。梵語阿閦，華言不動。）
　　［三、南方寶生部］，寶生部者，謂如來得三界法王位，入金剛寶三摩地，愍念眾生，
而行慧施，心無吝惜，三輪清淨，以平等性智，說諸陀羅尼，令諸眾生所求一切伏藏，皆得
現前，而證得河沙功德，是為寶生部。故南方以寶生如來為教主也。（三輪清淨者，謂能施
之人，所施之物，及受施之人，皆無取著也。）
　　［四、西方蓮華部］，蓮華部者，謂如來得自性清淨法身，而住雜染濁惡世界，不被一
切煩惱染污，猶如蓮華。入清淨三摩地，以妙觀察智，說諸陀羅尼，令諸眾生證悟清淨法界
，如蓮華不染諸垢，具足一切無漏善法，是為蓮華部。亦名法部，謂以此法門，加持極樂世
界，水鳥樹林，皆演法音。故西方以阿彌阤佛為教主也。（無漏者，不漏落三界生死也。梵
語阿彌阤，華言無量壽。）
　　［五、北方羯磨部］，梵語羯磨，華言作法，又云辦事。謂佛持一切如來智印，入大悲
三摩地，以成所作智，說諸陀羅尼，加持一切眾生，得無礙身語意業，令藏識中殺害雜深種
子，悉盡無餘；一切事業，皆悉成就，是為羯磨部。故北方以不空成就如來為教主也。（藏
識，即第八識也。）

<xa>五事降生──佛觀五事降生</xa>
　　﹝出因果經﹞
　　佛於兜率天宮，將欲降生，先觀五事而後托胎也。（梵語兜率，華言知足。）
　　［一、觀諸眾生熟與未熟］，謂如來將欲降生，先觀眾生根機，熟與未熟。以此土眾生
根機成熟可度，故現降生也。
　　［二、觀時至未至］，謂如來將欲降生，先觀眾生可度之時至與未至。以度生時至，故
現降生也。
　　［三、觀諸國土何國處中］，謂如來將欲降生，先觀世界何國居中，以迦毗羅國居大千
世界之中，故於此國現降生也。（梵語迦毗羅，華言黃色。）
　　［四、觀諸種族何族最盛］，謂如來將欲降生，先觀種族貴盛，以剎帝利種族極貴最盛
<pb n="301"/>
，故於此族現降生也。（梵語剎帝利，華言田主。）
　　［五、觀過去因緣，誰最真正應為父母］，謂如來將欲降生，先觀過去因緣，誰可為其
父母。以淨飯王、摩耶夫人真正無邪，宿有因緣，可為父母；故於此王宮現降生也。（摩耶
，梵語具雲摩訶摩耶，華言大術。）

<xa>五姓──佛五姓</xa>
　　﹝出釋氏要覽﹞
　　西域記云：姓所以系統百世，使不別也。佛祖統紀云：世人皆知如來為剎帝利之主種，
而不知瞿曇釋迦前後立姓之由。瞿曇之義有四，或云純淑，或云地最勝，此從本德而稱也；
或云甘蔗，或云日種，此就本緣而言也。釋迦之義有三：據德立號則曰能仁，依處稱名則曰
捨夷直林。然釋迦立姓之由，雖因甘蔗王之四子，而實出自瞿曇也。瞿曇、釋迦，稱雖有異
，姓即是一。或加日種、甘蔗、捨夷，列為五姓，則本末相分，源流一致。是知捨夷、釋迦
二姓，出自甘蔗，甘蔗出自瞿曇，其實皆剎帝利王之一姓也。（梵語剎帝利，華言田主。）
　　［一、瞿曇］，梵語瞿曇，華言純淑，又云地最勝。謂於人類中，此族最勝故也。十二
游經云：劫初有王，名大茆草王，禪位於臣，往師瞿曇僊人修道。遂受其姓，名小瞿曇。後
裔相承為姓，故云瞿曇也。
　　［二、甘蔗］，本行經云：大茆草王（即小瞿曇）得成王僊，壽命極長。老不能行時，
諸弟子出外乞食，恐師有虎狼之患，遂以草籠盛之，懸於樹上。獵人遙見，謂彼是鳥，乃射
之。滴血於地，生二甘蔗，日炙開剖，一出童男，一出童女。大臣聞之，迎歸王宮。養育長
成，男名善生。以王種故，遂立為王，號甘蔗。後裔相承為姓，故云甘蔗也。
　　［三、日種］，謂甘蔗王，由日炙甘蔗而生，遂以日為種，故云日種。
　　［四、捨夷］，謂甘蔗王第四子，名別成。為父擯出，至雪山直樹林住。其後建國，名
捨夷，遂以其處為姓，故云捨夷。
　　［五、釋迦］，梵語釋迦，華言能仁。本行經云：甘蔗王第一妃善賢，生子名長壽；第
二妃生四子，一名炬面，二名金色，三名象眾，四名別成。時善賢妃欲立長壽，白王擯遣四
子出國。至雪山北，住直樹林中。其第四子別成為王，自立城居，以德化人，即為強國。父
王追悔，遣使往召，辭過不還。父王嘆曰：我子釋迦。遂以德為姓，故云釋迦也。

<xa>五事──佛有五事</xa>
　　﹝出增一阿含經﹞
<pb n="302"/>
　　［一、當轉法輪］，當轉法輪者，謂如來出世，既成道已，當轉法輪，度脫有情，饒益
一切。如轉四諦法輪，先度五比丘等是也。（四諦者，苦諦、集諦、滅諦、道諦也。五比丘
者，一阿鞞、二跋提、三拘利、四陳如、五迦葉也。）
　　［二、與父說法］，與父說法者，謂如來既成道已，惟念父恩最重，當與說法，令其享
壽無窮，正法治化，及得遠離塵垢，得法眼淨。是故還於本國，與父說法。普曜經云：佛出
家時，與父母誓，若得佛道，還度父母。今得佛道，必當還國，說法度脫，不違本誓也。（
法眼者，謂見色心粗細，因緣假名，俗諦諸法也。）
　　［三、與母說法］，與母說法者，謂如來成道已，惟念母恩，育養情深，況有誓願，還
度父母。是故為其說法，令得解脫。如升忉利天宮，為母說法是也。（梵語忉利，華言三十
三。）
　　［四、當與凡夫立菩薩行］，當與凡夫立菩薩行者，謂如來出世，既成道已，當度一切
有情，故說六度萬行之法，與諸凡夫成立菩薩大乘之行，轉度一切，同成正覺也。（六度者
，一佈施、二持戒、三忍辱、四精進、五禪定、六智慧。）
　　［五、當授菩薩莂］，當授菩薩莂者。莂即記莂，佛授菩薩記，分別當來成佛劫國名號
也。謂如來既成道已，觀諸大乘機器；若行菩薩道已成熟者，而為說法，即授其記，令彼當
來皆得作佛也。

<xa>五不赴請</xa>
　　﹝出根本說一切有部毗柰耶﹞
　　根本毗柰耶云：有一長者，請佛及僧就家設供。比丘皆去，惟世尊獨留在寺，令人取食
，不赴其請。故說此五種因緣也。（梵語比丘，華言乞士。）
　　［一、為宴默而居］，為宴默而居者，謂如來深入禪定，寂然宴默，故不赴請。
　　［二、為諸天說法］，為諸天說法者，謂如來為諸天眾宣說法要，故不赴請。
　　［三、為觀察病］，為觀察病者，謂時有病僧，如來為瞻察調理，故不赴請。
　　［四、為看諸臥具］，為看諸臥具者，時有商人，施僧妙[疊*毛]。比丘得[疊*毛
]，制新臥具，棄舊臥具，狼籍於地。佛欲待比丘去，往彼瞻看，故不赴請。
　　［五、為制其學處］，制謂制立，學處即當學戒也。以比丘不應制新臥具，棄擲舊者；
佛欲制其學戒，故不赴請。

<xa>五種說法──如來五種說法</xa>
<pb n="303"/>
　　﹝出思益梵天所問經﹞
　　［一、言說］，言說者，以言音而說法也。謂如來或說過去、未來、現在之法，或說世
間、出世間法，悉為化導眾生。乃至恆河沙劫，說無窮盡。雖如是說，而不壞法性，亦不著
法性也。
　　［二、隨宜］，隨宜者，隨順眾生之所宜也。謂如來所說種種諸法，或偏或圓，或頓或
漸，皆是隨順眾生之機，稱其根器，悉令開解也。
　　［三、方便］，方即方法，便即便宜，猶善巧也。謂如來說佈施得大富，說持戒得生天
，說忍辱得離諸瞋恚，說精進得具諸功德，說禪定得息諸散亂，說智慧得捨諸煩惱，如是種
種方便，開化眾生，莫不為令超脫苦輪，得諸法樂也。
　　［四、法門］，法者，如來所說之法也。門以出入為義。謂如來說諸妙法，開解脫門，
普令一切有情，皆得出離生死苦趣，而入解脫清淨之域也。
　　［五、大悲］，悲，愍傷也。謂如來愍眾生，故興大悲心為之說法，而拔其苦也。若眾
生著貪愛者，為說不淨；著瞋恚者，為說慈悲；乃至染著法者，說一切離染之法樂；著眾苦
不淨而居家者，為說出離之法。如來作如是種種說者，莫不為令一切眾生脫離眾苦也。

<xa>五種甚深</xa>
　　﹝出法華論﹞
　　甚深者，即如來所證真如理智境界也。以此五法深妙難解，非聲聞、緣覺之所能知，故
也。
　　［一、義甚深］，義甚深者，謂如來所證種智，性義微妙不可思議也。
　　［二、實體甚深］，實體甚深者，謂如來所證實相理體，不空不有，非如非異，不可思
議也。
　　［三、內證甚深］，內證甚深者，謂如來所證所得一切智慧甚深無量，其智慧門難解難
入，不可思議也。
　　［四、依止甚深］，依止甚深者，謂如來所證真如法體，徧一切處，無染無淨，不變不
遷，於一切法不即不離，不可思議也。
　　［五、無上甚深］，無上甚深者，謂如來所證阿耨多羅三藐三菩提，而一切聲聞、辟支
佛等所不能思議也。（梵語阿耨多羅三藐三菩提，華言無上正等正覺。辟支，梵語具雲辟支
迦羅，華言緣覺。）

<pb n="304"/>
<xa>五所依土</xa>
　　﹝出圓覺經略疏鈔﹞
　　［一、法性土］，謂如來清淨法身所依之土，以真如為體。然此身、土、體無差別，不
變不遷，離相寂滅，是名法性土。
　　［二、實報土］，謂如來圓滿報身所依之土，以無漏五蘊為體。此由往昔修習十力、四
無所畏等功德，成就無礙莊嚴境智，融泯稱實，感報之所招感，是名實報土。（無漏者，不
漏落生死也。五蘊者，色蘊、受蘊、想蘊、行蘊、識蘊也。十力者，知是處非處智力、知過
現未來業報智力、知諸禪解脫三昧智力、知諸根勝劣智力、知種種解智力、知種種界智力、
知一切至處道智力、知天眼無礙智力、知宿命無漏智力、知永斷習氣智力也。四無所畏者，
一切智無所畏、漏盡無所畏、說障道無所畏、說盡苦道無所畏也。）
　　［三、色相土］，謂如來微塵相海身所依之土，以自行後得智為體。此由萬德成就眾寶
莊嚴，周圓無際，是名色相土。（自行後得智者，謂如來自行滿足，覺體圓明，後起妙用之
智也。）
　　［四、他受用土］，他受用者，他機感見而受用也。謂如來他受用身所依之土，以利他
後得智為體。此由修德成就，隨住十地菩薩所宜變現，以大慈悲力而現大小勝劣種種淨土，
是名他受用土。（十地者，歡喜地、離垢地、發光地、焰慧地、難勝地、現前地、遠行地、
不動地、善慧地、法雲地也。菩薩，梵語具雲菩提薩埵，華言覺有情。）
　　［五、變化土］，改易不常為變，無而忽有為化。謂如來變化身所依之土，以利他成事
智為體。此由往昔修習利他之行，故能隨眾生心變現淨穢種種國土，是名變化土。

<xa>五法</xa>
　　﹝出楞伽經﹞
　　［一、名］，名即假名也。謂一切聖凡，情與無情，若根若塵，各有自相，逐體稱呼，
是為名也。（根者，眼耳鼻舌身意六根也。塵者，色聲香味觸法六塵也。）
　　［二、相］，相即色相也。謂三界一切品類，洪纖妍丑，情與無情，及根塵諸法，各有
形狀，是為相也。（三界者，欲界、色界、無色界也。）
　　［三、妄想］，妄想者，分別虛妄之念也。謂由前名、相二法，起分別心；認假名為自
己，執幻相為本身，則有心、心數法，種種攀緣，是為妄想也。（心即心王，心數法即受想
行等法也。）
　　［四、正智］，正智者，如來明瞭正見之智也。謂了前諸法如幻如化，非斷非常，超過
<pb n="305"/>
一切凡夫小乘偏邪異見，是為正智也。
　　［五、如如］，如如者，不變不異，真如之理也。謂由前正智，觀察名相，皆悉如幻，
非有非無，名相本空，即真如理。理因智明，智因理髮；以智如理，以理如智；是為如如也
。

<xa>五位──百法五位</xa>
　　﹝出顯揚聖教論﹞
　　百法五位者，謂色法十一，心法有八，心所法五十一，不相應行法二十四，無為法六，
總成百法，各有所屬，列為五位也。
　　［一、色位］，色以質礙為義。色有十一種：即眼、耳、鼻、舌、身、色、聲、香、味
、觸及法處所攝一分色，以此十一種，皆有質礙，是名色位。（法處，是意所取之境。具有
四分：一心所法，二不相應行，三無為，四無表色。今言法處所攝一分色，正是無表色也。
無表色者，謂意識緣於過去所見之境，雖分別明瞭，而無表對，故云無表。雖無所表，於所
緣境執者<by>〈編者註：『者』疑是『著』〉</by>不忘，故云色也。）
　　［二、心法位］，心法有八種，謂阿賴耶識，眼、耳、鼻、舌、身、意識，及第七識；
雖有八種之名，而皆出於心王，故名心法位也。（梵語阿賴耶，華言藏識，即第八含藏識也
。）
　　［三、心所有法位］，心所有法五十一種，謂徧行五法：一作意，（能警覺為性。心未
起，能警令起；心已起，能引趣於境也。）二觸，（對境也。）三受，（領納前境也。）四
想，（於境取像也。）五思，（起心造作諸業也。）由此五法，起則同起，故徧行也。別境
五法：一欲，（希望樂境也。）二勝解，（於理明瞭無礙也。）三念，（明記不忘也。）四
等持，（離昏沉、掉舉曰等，令心專注不散名持。）五慧，（揀擇名慧，能揀擇善惡法也。
）由此五法，起時各起，故名別境也。善有十一法：一信，（於善法深樂不疑也。）二慚，
（恥己無德也。）三愧，（羞為惡行也。）四無貪，（於五欲境心生厭離也。）五無嗔，（
於違情境不起怒心也。）六無癡，（於事於理明解決了也。）七精進，（於諸善法精勤修習
也。）八輕安，（遠離昏亂也。）九不放逸，（於不善法心不染著也。）十捨，（遠離掉舉
也。）十一不害，（於有情之所，不加損惱也。）煩惱有六法：一貪，（引取無厭也。）二
嗔，（忿怒不息也。）三慢，（自恃陵他也。）四無明，（於事於理，無所明瞭也。）五見
，（即邪見也。）六疑，（猶豫不決也。）由此六者，皆昏煩之法，惱亂心神，故名煩惱也
。隨煩惱有二十法：一忿，（暴怒也。）二恨，（怨恨也。）三覆，（令人不知己過也。）
<pb n="306"/>
四惱，（外境違情不自安隱也。）五嫉，（心懷妒忌也。）六慳，（於一切財，不能慧施也
。）七誑，（詭詐不實也。）八諂，（媚悅人意也。）九害，（損惱有情也。）十憍，（矜
己傲他也。）十一無慚，（不知羞恥也。）十二無愧，（陰為不善也。）十三掉舉，（內心
動搖也。）十四昏沉，（心神迷惑也。）十五不信，（邪見多疑也。）十六懈怠，（身心不
勤也。）十七放逸，（縱恣欲境也。）十八失念，（遺失正念也。）十九散亂，（心常放逸
也。）二十不正知，（以妄為真也。）由此煩惱，隨逐前煩惱六法而起，故名隨煩惱也。不
定法有四：一惡作，（或作惡事，心生追悔；或不作善事，心生追悔。故屬不定法。）二睡
眠，（識神昏昧也。夢中見境，或善或惡，或不善不惡，故屬不定法。）三尋，（尋即尋思
心中所起之念也。所起之念，或善或惡，或不善不惡，故屬不定法。）四伺，（伺即伺察心
中所起之念也。尋思之心粗而浮，伺察之心沉而細。此心亦有善惡，不善不惡，故屬不定法
。）如是諸法，從阿賴耶識種子所生，依心而起，與心俱轉相應，是名心所有法位也。
　　［四、不相應行位］，不相應行有二十四種：一得，（於一切法造作成就也。）二命根
，（第八識種子，並出入息暖氣三者，連持不斷，人命得存也。）三眾同分，（如人之類，
其形相似也。）四異生性，（眾生妄性不同也。）五無想定，（外道所修之定，心想俱滅故
也。）六滅盡定，（得此定者，受想心滅盡，諸識不起也。）七無想報，（外道修無想定，
命終果報，生無想天，壽命五百劫。想心不行，如冰夾魚也。）八名身，（依事立名，眾名
聯合，故曰名身也。）九句身，（積言成句，眾句聯合，故曰句身也。）十文身，（文即是
字，眾字聯合，故曰文身也。）十一生，（諸法始起也。）十二住，（諸法未遷也。）十三
老，（諸法漸衰也。）十四無常，（今有後無也。）十五流轉，（因果不斷，相續轉故也。
）十六定異，（善惡因果，決定不同也。）十七相應，（因果和合，不相違背也。）十八勢
速，（諸法遷流，不暫停住也。）十九次第，（編列有敘也。）二十時，（即時節也。）二
十一方，（即方所也。）二十二數，（即數目也。）二十三和合，（不相乖違也。）二十四
不和合，（相乖違故也。）由此二十四法，是假施設，性不與心相應，不與色相應，故名不
相應行位也。（假施設性者，以其有名無體，故不屬於心法，亦不屬於色法也。）
　　［五、無為位］，無為位有六法：一、虛空無為，（真空之理，離諸障礙，猶如虛空，
無所作為也。）二、擇滅無為，（擇，揀擇；滅，斷滅。以智斷惑，所顯真理，無有作為也
。）三、非擇滅無為，（不假智力，斷滅諸惑，性本清淨，無所作為也。）四、不動無為，
（不動地，即第四禪天。從地立名。此天所修禪定之理，無所作為。）五、想受滅無為，（
想、受心滅，所顯真理，無所作為也。）六、真如無為，（不妄曰真，不異曰如。真如之理
，無所作為也。）由此六法，體本虛融，無有作為，故名無為位也。
<pb n="307"/>

<xa>五類說法</xa>
　　﹝出華嚴經疏﹞
　　［一、佛說］，佛說者，謂一切經法，皆是佛說也。然華嚴一經，亦通菩薩、聲聞等共
說，此言佛說者，如阿僧祇品、隨好品，乃是如來親口宣說也。（梵語阿僧祇，華言無數。
）
　　［二、菩薩說］，菩薩說者，謂諸大菩薩，互相宣說，以顯主伴互融也。如華嚴經中，
十住、十行、十迴向等品，皆是菩薩所說也。（十住者，發心住、治地住、修行住、生貴住
、方便具足住、正心住、不退住、童真住、法王子住、灌頂住也。十行者，歡喜行、饒益行
、無嗔恨行、無盡行、離癡亂行、善現行、無著行、尊重行、善法行、真實行也。十迴向者
，救一切眾生離眾生相迴向、不壞迴向、等一切佛迴向、至一切處迴向、無盡功德藏迴向、
隨順平等善根迴向、隨順等觀一切眾生迴向、真如相迴向、無縛解脫迴向、法界無量迴向也
。）
　　［三、聲聞說］，聲聞說者，謂聲聞之人，佛力加被，亦能說法也。如華嚴經中法界品
，初即是聲聞所說也。
　　［四、眾生說］，謂眾生亦能說法者，由眾生諸佛，體本不二，佛所說法，即眾生說；
眾生說法，即諸佛說，是名眾生說也。
　　［五、器界說］，器界者，世界如器，即國土也。謂器界亦能說法者，即如來不思議神
力而變現也。如華嚴經，菩提樹等能作佛事。又如極樂國土，水鳥樹林雲台寶網，皆演妙音
是也。（梵語菩提，華言道。菩提樹等能作佛事者，謂菩提樹及光明寶網，皆能演說法音也
。）

<xa>五義──經五義</xa>
　　﹝亦云經五名，出華嚴經疏﹞
　　［一、湧泉義］，湧泉義者，謂如來正教，義無窮盡，猶如湧泉，注而無竭也。
　　［二、出生義］，出生義者，謂如來正教，義理深長，展轉出生，而無盡也。
　　［三、顯示義］，顯示義者，謂如來正教，顯示事理，無有隱覆，而能開悟群迷也。
　　［四、繩墨義］，繩墨義者，謂如來正教，如彼繩墨，楷定正邪，令諸眾生，歸於正道
也。
　　［五、結鬘義］，謂結鬘因線，線能貫華，結以成鬘者，取貫攝之義，以喻如來正教，
<pb n="308"/>
貫穿諸法，攝化眾生也。

<xa>五人說經</xa>
　　﹝出大智度論﹞
　　［一、佛說］，謂如來出現於世，為度眾生，廣說種種諸經，但自金口所宣者，是名佛
說。
　　［二、弟子說］，弟子即聲聞、緣覺、菩薩等諸大弟子也。謂佛在世時，承佛加被，各
運神通，隨機演教，化度眾生，是名弟子說。
　　［三、僊說］，僊即佛會之中諸大僊人也。謂其從佛入道，誓弘佛化，宣揚正法，饒益
有情，是名僊說。
　　［四、諸天說］，天即梵、釋等諸天也。謂如帝釋，每於善法堂上，常為忉利諸天演說
般若大經等，是名諸天說。（梵語釋提桓因，華言能天主，言帝釋者，華梵雙舉。梵語忉利
，華言三十三。梵語般若，華言智慧。）
　　［五、化人說］，化人即三乘聖人，隨機現化者也。謂如羅睺羅，化作金輪王，而度城
東老母。先讚福果因緣，後說大乘妙法，是名化人說。（三乘者，聲聞乘、緣覺乘、菩薩乘
也。梵語羅睺羅，華言覆障。）

<xa>五種不翻</xa>
　　﹝出翻譯名義﹞
　　翻即翻譯，謂譯彼梵音而成此華言也。不翻者，以此五種，不可翻故也。
　　［一、秘密不翻］，微妙深隱曰秘，互不相知曰密。謂諸陀羅尼，是佛秘密之語，經中
悉存梵語，是為秘密，故不翻也。（梵語陀羅尼，華言總持，亦云咒也。）
　　［二、多含不翻］，謂如梵語薄伽梵，具含自在、熾盛、端嚴、名稱、吉祥、尊貴等六
義，經中但存梵語，是為多含義，故不翻也。
　　［三、此方無不翻］，謂如梵語閻浮提，華言勝金洲。西域有樹名閻浮樹，下有河，河
有金沙，故名勝金。今不言勝金者，以此方無此樹，故諸經中但存梵語，是為此方無，故不
翻也。
　　［四、順古不翻］，謂如梵語阿耨多羅三藐三菩提，華言無上正等正覺。雖有此翻，然
自漢摩騰法師已來，經中但存梵語，是為順古，故不翻也。
　　［五、尊重不翻］，謂如梵語般若，華言智慧。大智度論云：般若實相，甚深尊重，智
<pb n="309"/>
慧輕薄，是故但云般若而不言智慧，是為尊重，故不翻也。

<xa>五週因果──華嚴五週因果</xa>
　　﹝出華嚴經疏﹞
　　［一、所信因果］，謂華嚴第一會，菩提場說，如來依正果報法門，自第一捲至第十一
卷，共六品。前五品，顯舍那依正果德；後一品，明佛本因，令人信樂，故名所信因果也。
（梵語菩提，華言道。謂如來成道說法之處，故云菩提場。六品者，世主妙嚴品、如來現相
品、普賢三昧品、世界成就品、華藏世界品、遮那品也。）
　　［二、差別因果］，謂第二會，普光明殿，至第七會，重會普光明殿。說十信、十住、
十行、十迴向、十地、等覺，差別因果之法門。自十二捲至四十八卷，共二十九品。前二十
六品，辯因；後三品，明果，亦名生解因果，故名差別因果也。（普光明殿者，其殿眾寶所
成，光明照映也。十信者，信心、念心、精進心、慧心、定心、不退心、護法心、迴向心、
戒心、願心也。十住者，發心住、治地住、修行住、生貴住、方便具足住、正心住、不退住
、童真住、法王子住、灌頂住也。十行者，歡喜行、饒益行、無嗔恨行、無盡行、無癡亂行
、善現行、無著行、尊重行、善法行、真實行也。十迴向者，救一切眾生離眾生相迴向、不
壞迴向、等一切佛迴向、至一切處迴向、無盡功德藏迴向、隨順平等善根迴向、隨順等觀一
切眾生迴向、真如相迴向、無縛解脫迴向、法界無量迴向也。十地者，歡喜地、離垢地、發
光地、焰慧地、難勝地、現前地、遠行地、不動地、善慧地、法雲地也。等覺者，去後妙覺
位猶有一等，勝前諸位，得稱覺也。二十九品者，如來名號品、四聖諦品、光明覺品、菩薩
問明品、淨行品、賢首品、升須彌山頂品、須彌山頂偈讚品、十住品、梵行品、初發心功德
品、明法品、升夜摩天宮品、夜摩宮中偈讚品、十行品、十無盡藏品、升兜率天宮品、兜率
天宮偈讚品、十迴向品、十地品、十定品、十通品、十忍品、阿僧祇品、如來壽量品、諸菩
薩住處品、佛不思議法品、如來十身相海品、如來隨好光明功德品也。）
　　［三、平等因果］，謂第七重會普光明殿，說平等因果。自第四十九捲至第五十二卷，
共二品。前普賢行品，辯因該果海；後如來出現品，明果徹因源，因果不二，故名平等因果
也。
　　［四、成行因果］，謂第八會重會普光明殿，說成行因果，離世間法。自第五十三捲至
第五十九卷，共一品。初明五位因，後明八相果，故名成行因果也。（五位者，十住、十行
、十迴向、十地、等覺也。八相者，降兜率、托胎、降生、出家、降魔、成道、說法、入涅
槃也。）
<pb n="310"/>
　　［五、證入因果］，謂第九會逝多林，說證入法界妙門。自第六十捲至第八十卷，共一
品。初明佛果大用，後顯菩薩起用修因，謂因果二門，俱時證入，故名證入因果也。（梵語
逝多，華言勝林。菩薩，梵語具雲菩提薩埵，華言覺有情。）

<xa>五為──華嚴五為</xa>
　　﹝出華嚴經疏﹞
　　［一、正為］，華嚴出現品云：此經不為餘眾生說，唯為不思議乘菩薩說。又云：非餘
境界之所能知，普賢行人方能得入，是名正為。（菩薩，梵語具雲菩提薩埵，華言覺有情。
）
　　［二、兼為］，謂此經兼為未悟入眾生聞者，而能信向成種。經云：如人食少金剛，終
竟不消。故地獄眾生，十地頓超；而大海劫火，不能為障，是名兼為。（十地者，歡喜地、
離垢地、發光地、焰慧地、難勝地、現前地、遠行地、不動地、善慧地、法雲地也。）
　　［三、引為］，謂權教菩薩，不受圓融之法，於十地中，寄位顯勝，借其三乘行布之名
，引導熏習，方能信入圓融，是名引為。（寄位顯勝者，謂以三乘之名，安寄十地之位。令
權教菩薩修之，漸顯圓融之法勝也。三乘者，聲聞乘、緣覺乘、菩薩乘也。）
　　［四、權為］，謂二乘之人，既不能聞，況於受持。故諸菩薩，權示聲聞，或在法會，
如聾如盲，彰其絕分；或示在道，而能啟悟，知可迴心，是名權為。（絕分，猶言無分也。
在道，則聞法而不為聾盲之狀也。）
　　［五、遠為］，謂諸凡夫、外道、闡提，悉有佛性。今雖不信，尚知有法可謗，因其知
有法故，後必當入，是名遠為。（闡提，梵語具雲一闡提，華言信不具。）

<xa>五種般若</xa>
　　﹝出金剛經纂要疏刊定記﹞
　　［一、實相般若］，實相即般若體也。謂明瞭一切諸法皆空，離一切虛妄之相，故名實
相般若。（梵語般若，華言智慧。）
　　［二、觀照般若］，觀照即般若之智用也。謂因觀照明了法無相，悉皆空寂，以顯即體
之用，故名觀照般若。
　　［三、文字般若］，文字是能詮之文，般若是所詮之法。能所合成，以語言文字，性本
空寂，故名文字般若。
　　［四、境界般若］，境界即諸法之境界也。謂境無自相，由智顯發，以根本、後得二智
<pb n="311"/>
，照了一切諸法境界，悉本空寂，從境得名，故名境界般若。（根本智者，即菩薩親證本有
之智也。後得智者，謂證根本智後，所起化他之智也。）
　　［五、眷屬般若］，眷屬者，即暖、頂、忍、世第一，及戒、定、慧、解脫、解脫知見
也。謂此諸法，皆是觀照慧性之屬，故名眷屬般若。（暖者，如木鑽火，未見火出，先得暖
相。以喻加行位人，未得智火，燒煩惱薪，已見暖相。頂者，觀行轉明，如登山頂，皆悉明
瞭。忍者，即忍可之義。於苦集滅道之法，忍可而樂修也。世第一者，於理雖未能證，而於
世間最勝也。戒即戒律；定即禪定；慧即智慧；解脫，解縛得脫，自在之謂也；解脫知見者
，知謂智也，見謂眼也，智眼照了諸法皆空，無有障礙，得其自在也。）

<xa>五重玄義──法華五重玄義</xa>
　　﹝出法華玄義﹞
　　天台智者大師，凡釋諸經，皆立五重玄義。所謂一釋名、二辯體、三明宗、四論用、五
判教相。故此法華一經，亦有五重玄妙之義也。
　　［一、法喻為名］，法即妙法，喻即蓮華。妙法者，妙名不可思議，法即十界十如權實
之法。良以妙法難解，假喻易彰。妙法則權、實一體，蓮華則華、果同時。故以法喻為名也
。（十界者，佛界、菩薩界、緣覺界、聲聞界、天界、人界、阿修羅界、餓鬼界、畜生界、
地獄界也。十如者，如是相、如是性、如是體、如是力、如是作、如是因、如是緣、如是果
、如是報、如是本末究竟等也。權即三乘法，實即一乘法也。）
　　［二、實相為體］，謂中道實相，為此經所詮妙體，故名實相為體也。
　　［三、一乘因果為宗］，一乘即一實相也，宗即要也。謂修此實相之行為因，證此實相
之理為果，故名一乘因果為宗也。
　　［四、斷疑生信為用］，用即力用，謂以大乘妙法，開示圓機。在跡門，令斷權疑而生
實信；在本門，令斷近疑而生遠信，故名斷疑生信為用也。（跡門者，此經二十八品，前十
四品所談是也。跡猶足跡，如人住處，則有行往之跡。謂如來從久遠之本，以垂近成之跡也
。本門者，後十四品所談是也。本猶根本，謂如來開近成之跡，以顯久遠之本也。）
　　［五、無上醍醐為教相］，聖人垂訓之謂教，分別同異之謂相。此經純圓極妙，異乎偏
小諸教，喻如醍醐上味，不同乳酪生熟二酥，故名無上醍醐為教相也。

<xa>五事──修大涅槃得五事</xa>
　　﹝出大涅槃經﹞
<pb n="312"/>
　　涅槃，梵語具雲摩訶般涅槃那，華言大滅度。大即法身，滅即解脫，度即般若。此即大
乘涅槃也。
　　［一、不聞得聞］，謂大涅槃甚深微密之義，一切眾生心中無不具足，以由曠大劫來，
無明覆故，而不得聞。今者修習大涅槃法，達於如來性常之理，昔所不聞而能得聞，是為不
聞得聞也。（劫，梵語具雲劫波，華言分別時節。）
　　［二、聞已利益］，謂聞是大涅槃微妙經已，思惟其義，復能書寫讀誦，為他廣說，令
彼開解。自利利他，則為一切天人之所敬仰，不久得證佛果菩提，是名聞已利益也。（梵語
菩提，華言道。）
　　［三、能斷疑惑］，謂聞是大涅槃甚深之法，悉能斷除疑惑之心。疑有二種：一疑名，
二疑義。言聽是經者，疑名之心即斷；能思惟者，疑義之心即斷，是名能斷疑惑也。
　　［四、慧心正直］，正則不邪，直則不曲。謂聞是大涅槃甚深之法，則智慧增明，造理
真實，心無邪曲，是為慧心正直也。
　　［五、能知如來密藏］，謂聞是大涅槃微妙之法，則知一切眾生皆有佛性，乃至造極惡
業、謗法、闡提，悉得成於佛道，如是等義，秘密甚深，今悉能了，是為能知如來密藏也。
（闡提，梵語具雲一闡提，華言信不具。）

<xa>五時──天台五時</xa>
　　﹝出天台四教儀﹞
　　天台五時者，乃天台智者大師以如來所說一代聖教，判為五時也。謂如來成道，最初為
大菩薩說華嚴經。次於鹿苑，為接引二乘，說四阿含等經。次於方等，說楞伽等諸大乘經，
令諸二乘恥小乘，而慕大法。次說般若經，遣除二乘執情。後說法華、涅槃二經，開示眾生
，咸得作佛。故為五時也。（天台，山名。智者大師，乃隋煬帝所賜之號，諱智顗。以棲身
入寂於天台山，遂以此處命其名也。二乘者，聲聞乘、緣覺乘也。四阿含者，增一阿含、中
阿含、長阿含、雜阿含也。）
　　［一、華嚴時］，華嚴，經名也。時者，謂初說此經，如日照高山之時也。蓋如來初為
大乘根熟者，首談此經。唯是無盡法界，性海圓融，空有齊彰，色心俱入；湛森羅於海印，
現剎土於毫端。但化大乘菩薩，是名華嚴時也。（海印者，即三昧之名。喻佛智也。謂如來
之智，鑒照諸法，如海能現萬像也。剎，梵語具雲剎摩，華言土田，此雲剎土者，華梵兼舉
也。）
　　［二、鹿苑時］，鹿苑即鹿野苑，是如來說阿含經之處也。時者，謂次說此經，如日照
<pb n="313"/>
幽谷之時也。蓋如來為小乘，於前大法，不見不聞，猶如聾瞽，於是寢大化而施小化。故於
鹿苑之中，說四諦法，演四阿含等經，是名鹿苑時也。（四諦者，苦諦、集諦、滅諦、道諦
也。）
　　［三、方等時］，眾機普被曰方，四教並談曰等。時者，謂次說方等諸經，如日照平地
之時也。蓋由前鹿苑中說小乘法，二乘之人，得少為足，便謂究竟，故假維摩居士以呵斥之
，使其恥小慕大。故說維摩、楞伽等經，是名方等時也。（四教者，藏教、通教、別教、圓
教也。）
　　［四、般若時］，梵語般若，華言智慧，經名也。時者，謂次說此經，如日照禺中之時
也。蓋由小乘既被彈呵，迴心向大，然其執情未能頓泯，由是廣談般若空慧之法而淘汰之，
是名般若時也。（禺中時，巳時也。）
　　［五、法華涅槃時］，法華、涅槃，二經名也。時者，謂正說此經，如日輪當午之時也
。蓋如來於前四時，調機純熟，故於靈山會上，稱性而談，令其會權歸實，了妄即真，演長
遠之壽量，顯至道之幽微，上中下根，咸蒙授記。此法華一經所以說也。猶有餘機未盡，故
說涅槃一經，而捃拾之，是名法華、涅槃時也。（捃拾者，即收拾遺餘之意也。）

<xa>五味</xa>
　　﹝出涅槃經﹞
　　如來因無垢藏王菩薩稱嘆涅槃法勝，乃說此五味，而以醍醐比法華、涅槃也。隋朝天台
智者大師，因此約如來所說一代聖教，次第立為五時，以對教之相生，機之利鈍，譬猶五味
之有濃淡焉。（梵語涅槃，華言滅度。）
　　［一、乳味］，乳味從牛而出，以喻十二部經從佛而宣說也。謂如來最初時說華嚴圓頓
之教，唯被大機，不攝二乘。蓋由此經最初開演，粗妙混融，故譬之以乳味也。（十二部經
者，一契經、二重頌、三諷頌、四因緣、五本事、六本生、七希有、八譬喻、九論議、十自
說、十一方廣、十二授記也。二乘者，聲聞乘、緣覺乘也。）
　　［二、酪味］，酪味從乳而生，以喻九部經從十二部經中而出也。謂如來第二時於鹿苑
說阿含等經，接引二乘，斷見、思惑，證真空理，乃從頓施漸，故譬之以酪味也。（九部經
者，一契經、二重頌、三諷頌、四因緣、五本事、六本生、七希有、八譬喻、九論議也。見
、思惑者，意根對法塵起諸分別曰見，五根對五塵起諸貪愛曰思。頓漸者，頓教、漸教也。
）
　　［三、生酥味］，生酥從酪而出，以喻九部後，而說大乘方等法也。謂如來第三時於方
<pb n="314"/>
等會上，說楞伽、楞嚴諸大乘經，讚歎大法，呵責小教，令諸小乘恥小慕大，故譬之以生酥
味也。（梵語楞伽，華言不可往，唯神通人，方能到也。楞嚴，梵語具雲首楞嚴，華言健相
分別。）
　　［四、熟酥味］，熟酥從生酥而出，以喻方等之後，而說般若也。謂如來第四時說諸般
若空慧法門，蕩除二乘疑執，付之以大乘法財，令其心漸通泰，故譬之以熟酥味也。
　　［五、醍醐味］，醍醐從熟酥而出，以喻般若之後，而說法華、涅槃也。謂如來第五時
於靈山會上，說法華經，開前四味三乘之權，歸於一乘圓妙之實，令諸眾生咸得作佛；復說
涅槃，扶戒律而談常住之理。故譬之以醍醐味也。（三乘者，聲聞乘、緣覺乘、菩薩乘也。
一乘者，佛乘也。）

<xa>五部律</xa>
　　﹝出翻譯名義﹞
　　五部律者，即如來所說律藏也。而分為五者，世尊成道三十八年，赴王舍城國王齋，食
訖，令羅睺羅洗缽，因失手破為五片。是日有多比丘皆白佛言，缽破五片。佛言：表我滅後
，初五百年，諸惡比丘，分毗尼藏為五部也。後優波鞠多果有五弟子，各執一見，遂分如來
一大律藏為五部焉。（梵語羅睺羅，華言覆障。梵語比丘，華言乞士。梵語毗尼，華言善治
，即律藏也。梵語優波鞠多，華言大護，又云近護。）
　　［一、曇無德部］（亦名曇摩鞠多），梵語曇無德，華言法密，密即隱覆之義；又云法
藏，即四分律也。大集經云：我涅槃後，有諸弟子，受持如來十二部經，書寫讀誦，顛倒宣
說，以倒說故，隱覆法藏，是為曇無德部。（四分律者，一比丘法、二比丘尼法、三受戒法
、四滅諍法也。梵語涅槃，華言滅度。十二部經者，一契經、二重頌、三諷頌、四因緣、五
本事、六本生、七希有、八譬喻、九論議、十自說、十一方廣、十二授記也。）
　　［二、薩婆多部］，梵語薩婆多，華言一切有，即十誦律也。謂此部計三世有實之法。
大集經云：我涅槃後，我諸弟子，受持如來十二部經，而復讀誦外典，善能論議，凡所問難
，悉能答對，是為薩婆多部。（十誦者，優波離十番誦出此律，故名十誦。梵語優波離，華
言近執。以佛為太子時，能親近執侍故也。）
　　［三、迦葉遺部］，梵語迦葉遺，華言重空觀，即解脫律也。大集經云：我涅槃後，我
諸弟子，受持如來十二部經，說無有我及以受者，轉諸煩惱猶如死屍，是為迦葉遺部。（轉
諸煩惱猶如死屍者，謂轉棄妄惑如死屍也。）
　　［四、彌沙塞部］，梵語彌沙塞，華言不著有無觀，即五分律也。大集經云：我涅槃後
<pb n="315"/>
，我諸弟子，受持如來十二部經，不作地水火風相，虛空識相，是為彌沙塞部。（五分者，
一比丘戒、二比丘尼戒、三受戒法、四滅諍法、五僧法。）
　　［五、婆蹉富羅部］，梵語婆蹉富羅，華言犢子。謂因上古有僊染犢生子，自後種姓，
皆名犢子。其部中計我非即五蘊，亦不離五蘊，而有實我。律本不來此土。大集經云：我涅
槃後，我諸弟子，受持如來十二部經，皆說有我，不說空相，是為婆蹉富羅部。（五蘊者，
色蘊、受蘊、想蘊、行蘊、識蘊也。）

<xa>五攝論</xa>
　　﹝出法寶標目﹞
　　攝論者，即攝大乘論也。謂收攝一切大乘聖教法門要義，集而辨之也。此論乃無著菩薩
所造，天親、無性二菩薩各作論釋，申通其義。梁真諦、唐玄奘二法師翻譯不同，故通名五
攝論也。
　　［一、無著攝論］，謂無著菩薩造大乘攝論三捲成文，是為無著攝論。
　　［二、天親攝論］，謂天親菩薩因無著菩薩造大乘攝論，復造論釋，申明論議，名大乘
攝論釋，一十五捲成文，是為天親攝論。
　　［三、無性攝論］，謂無性菩薩因無著攝論，亦造論釋，申通其義，為攝大乘論釋，十
捲成文，是為無性攝論。
　　［四、梁攝論］，謂梁朝真諦三藏法師譯天親所造之論釋，流傳此土，是為梁攝論。
　　［五、唐攝論］，謂唐朝玄奘法師譯無著菩薩論，及無性菩薩所造論釋，是為唐攝論。

<xa>五藏</xa>
　　﹝出六波羅蜜經﹞
　　藏即含藏之義。謂經律論等皆能含藏無量法義故也。
　　［一、素呾纜藏］，梵語素呾纜，即修多羅，華言契經。謂上契諸佛之理，下契眾生之
機也。經者，法也、常也。十界同遵之謂法，三世不易之謂常。經云：若彼有情，樂處山林
，常居閑寂，修靜慮者，而為彼說素呾纜藏。是也。（十界者，佛界、菩薩界、緣覺界、聲
聞界、天界、人界、修羅界、餓鬼界、畜生界、地獄界也。三世者，過去、現在、未來也。
）
　　［二、毗柰耶藏］，梵語毗柰耶，華言律。律者，法也。謂能斷決重輕之罪也。經云：
若彼有情，樂習威儀，護持正法，一味和合，令得久住，而為彼說毗柰耶藏。是也。
<pb n="316"/>
　　［三、阿毗達磨藏］，梵語阿毗達磨，華言無比法，即論藏也。謂聖人智慧，分別法義
，最勝無比。經云：若彼有情，樂說正法，分別性相，循環研核，究竟甚深，而為彼說阿毗
達磨藏。是也。
　　［四、般若波羅蜜多藏］，梵語般若，華言智慧。梵語波羅蜜，華言到彼岸。即慧藏也
。謂諸眾生，由迷般若，居生死名此岸；菩薩，由修般若，到涅槃，名彼岸。經云：若彼有
情，樂習大乘真實智慧，離於我、法執著分別，而為彼說般若波羅蜜多藏。是也。（梵語涅
槃，華言滅度。）
　　［五、陀羅尼藏］，梵語陀羅尼，華言能持，亦云咒，即秘藏也。謂集種種善法，持令
不失。經云：若彼有情，不能受持契經，調伏對治；或復有情，造諸惡業，種種重罪，使得
消滅，速疾解脫，頓悟涅槃，而為彼說諸陀羅尼藏。是也。

<xa>五種藏</xa>
　　﹝出華嚴經隨疏演義鈔﹞
　　［一、如來藏］，藏即含藏也。謂真如法性之體，不離一切眾生色心，具足圓滿染淨諸
法，是名如來藏。
　　［二、自性清淨藏］，謂一切眾生，自性清淨心，從無始已來，三智四德，具足無缺，
煩惱垢纏，不能染污，是名自性清淨藏。（三智者，一切智、道種智、一切種智也。四德者
，常德、樂德、我德、淨德也。）
　　［三、法身藏］，謂聖人自性清淨法身，為無上菩提，河沙功德之所依止，是名法身藏
。（梵語菩提，華言道。）
　　［四、出世間上上藏］，謂聖人已得無量勝妙功德，圓滿無上菩提，顯示一切總持法門
，而能超過二乘及諸菩薩，是名出世間上上藏。（總持者，謂持善不失，持惡不生也。二乘
者，聲聞乘、緣覺乘也。）
　　［五、法界藏］，謂法界之理，通因徹果，外持一切染淨有為，內含一切恆沙性德，是
名法界藏。

<xa>五覺</xa>
　　﹝出起信論﹞
　　［一、本覺］，本即直性，覺即智慧。論云：所言覺義者，謂心體離念，離念相者，等
虛空界，無所不遍，即是如來平等法身，依此法身，說名本覺。（心體離念者，謂本覺心源
<pb n="317"/>
之體，離於妄念也。等虛空界，無不遍者，虛空無邊，以譬本覺之性體量充廓也。平等法身
者，諸佛悟之不為高，眾生迷之不為下，生佛不二也。）
　　［二、始覺］，始覺者，謂本覺心源之體，從真起妄，而成不覺；若能返妄歸真，本覺
體顯，說名始覺。
　　［三、相似覺］，謂十信位人，以捨粗分別執著相故，無明之惑將破，本覺之體將顯；
雖未真證，而似於真，是名相似覺。（十信者，信心、念心、精進心、慧心、定心、不退心
、護法心、迴向心、戒心、願心也。捨粗分別執著相者，謂於色聲香味觸法六塵之境，不分
別好惡，不起貪嗔等執著之相也。）
　　［四、隨分覺］，謂初住菩薩，乃至等覺位中，各破一品無明之惑，隨覺一分法性之理
，覺道未圓，是名隨分覺。
　　［五、究竟覺］，謂妙覺、佛，菩薩地盡，滿足方便，覺心初起，心無初相，以遠離微
細念故，得見心性，心性即常住，是名究竟覺。（覺心初起者，謂覺知第八識心初起無明之
妄惑也。心無初相者，至此究竟位中，達法性之底，窮無明之源，離念寂靜，則心無初動之
相也。得見心性者，妄既窮源，則見本覺真心之性矣。心即常住者，心源既極，了無起滅，
湛然常住也。）

<xa>五行</xa>
　　﹝出涅槃經﹞
　　［一、聖行］，聖即正也，謂菩薩依戒定慧所修之行，故名聖行。（菩薩，梵語具雲菩
提薩埵，華言覺有情。）
　　［二、梵行］，梵即淨也。謂菩薩無空有二邊愛著之染，名之為淨；以此淨心，運於慈
悲，與眾生樂，拔眾生苦，故名梵行。
　　［三、天行］，天即是第一義天。謂菩薩由天然之理而成妙行，故名天行。
　　［四、嬰兒行］，嬰兒，以喻人天小乘也。謂菩薩以慈悲之心，示同人天、聲聞、緣覺
、小善之行，故名嬰兒行。
　　［五、病行］，謂菩薩以平等心，運無緣大悲，示同眾生，同有煩惱，同有病苦，故名
病行。

<xa>五種菩提</xa>
　　﹝出大智度論﹞
<pb n="318"/>
　　［一、發心菩提］，梵語菩提，華言道。謂十信菩薩，於無量生死中，為阿耨多羅三藐
三菩提故，而發大心，名為發心菩提。（十信者，信心、念心、精進心、慧心、定心、不退
心、護法心、迴向心、戒心、願心也。菩薩，梵語具雲菩提薩埵，華言覺有情。梵語阿耨多
羅三藐三菩提，華言無上正等正覺。）
　　［二、伏心菩提］，謂十住、十行、十迴向位菩薩，折諸煩惱，降伏其心，行諸波羅蜜
，利益眾生，是名伏心菩提。（十住者，發心住、治地住、修行住、生貴住、方便具足住、
正心住、不退住、童真住、法王子住、灌頂住也。十行者，歡喜行、饒益行、無嗔恨行、無
盡行、離癡亂行、善現行、無著行、尊重行、善法行、真實行也。十迴向者，救護眾生離眾
生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴向
、隨順等觀一切眾生迴向、真如相迴向、無縛解脫迴向、法界無量迴向也。梵語波羅蜜，華
言到彼岸。）
　　［三、明心菩提］，謂登地菩薩，觀三世諸法，本末總相別相，分別籌量，得諸法實相
，清淨明瞭，與般若波羅蜜相應，是名明心菩提。（登地菩薩者，即登初歡喜地菩薩也。三
世者，過去、現在、未來也。梵語般若，華言智慧。）
　　［四、出到菩提］，謂第八不動地、第九善慧地、第十法雲地三位菩薩，於般若波羅蜜
中，得方便力故，亦不著般若波羅蜜，滅一切煩惱，見一切十方諸佛，得無生法忍，出離三
界，到薩婆若，是名出到菩提。（無生法忍者，謂忍可一切諸法性相本空，畢竟無生也。三
界者，欲界、色界、無色界也。梵語薩婆若，華言一切智。）
　　［五、無上菩提］，謂等覺、妙覺，坐於道場，斷諸煩惱，成阿耨多羅三藐三菩提，是
名無上菩提。（等覺者，去後妙覺佛位猶有一等，勝前諸位，得稱為覺。妙覺者，自覺覺他
，覺行圓滿也。）

<xa>五種性</xa>
　　﹝出四教儀﹞
　　種者，能生之義；性者，不改之義。性有三種不同：有理性之性，有性分之性，有數習
之性。此之五種，乃數習性分之性也。以由菩薩修觀，斷惑證理，歷位從十住至於等覺，次
第淺深不同，故有五種之性也。（菩薩，梵語具雲菩提薩埵，華言覺有情。十住者，發心住
、治地住、修行住、生貴住、方便具足住、正心住、不退住、童真住、法王子住、灌頂住也
。）
　　［一、習種性］，謂十住菩薩，研習空觀，破見、思惑，是名習種性。（見、思惑者，
<pb n="319"/>
謂意根對法塵起諸分別曰見，眼耳鼻舌身五根對色聲香味觸五塵起諸貪愛曰思。以其迷惑不
了，故皆稱惑也。）
　　［二、性種性］，謂十行菩薩，不住於空，而能教化眾生，分別一切法性，故名性種性
。（十行者，歡喜行、饒益行、無嗔恨行、無盡行、離癡亂行、善現行、無著行、尊重行、
善法行、真實行也。）
　　［三、道種性］，謂十迴向菩薩，因修中道妙觀，通達一切佛法，是名道種性。（十迴
向者，救一切眾生離眾生相迴向、不壞迴向、等一切佛迴向、至一切處迴向、無盡功德藏迴
向、隨順平等善根迴向、隨順等觀一切眾生迴向、真如相迴向、無縛解脫迴向、法界無量迴
向也。）
　　［四、聖種性］，謂前之十住、十行、十迴向，皆名為賢；此是十地菩薩，由修中道妙
觀，破無明惑，證入聖位，故名聖種性。（十地者，歡喜地、離垢地、發光地、焰慧地、難
勝地、現前地、遠行地、不動地、善慧地、法雲地也。）
　　［五、等覺性］，謂此位菩薩，望後妙覺，猶有一等；勝前諸位，得稱為覺，是名等覺
性。

<xa>五性成佛</xa>
　　﹝出華嚴經疏﹞
　　［一、不定性半成佛］，不定性者，根性不定也。謂若近聲聞則習聲聞法，若近緣覺則
習緣覺法，若近菩薩則習菩薩道。習聲聞、緣覺之法者，沉滯小果，不樂度生，不求佛道，
故不成佛。習菩薩利生之行者，取證菩提，而得成佛，故名不定性半成佛。
　　［二、無種性不成佛］，謂無有正信善根，撥無因果，不受化度，甘溺生死，不求解脫
。故名無種性不成佛。
　　［三、聲聞性不成佛］，聲聞者，聞佛聲教而悟道之人也。謂聲聞根性，惟習生滅四諦
之法，而證真空涅槃之果，樂著空寂，怖畏生死，不能起行度生，進求佛道，故名聲聞性不
成佛。（四諦者，苦諦、集諦、滅諦、道諦也。梵語涅槃，華言滅度。）
　　［四、緣覺性不成佛］，緣覺者，由觀因緣覺悟真理也。謂緣覺根性，唯觀十二因緣之
法，而證真空涅槃之果，固執偏空，不求佛道，故名緣覺性不成佛。（十二因緣者，一無明
、二行、三識、四名色、五六入、六觸、七受、八愛、九取、十有、十一生、十二老死也。
）
　　［五、菩薩性全成佛］，菩薩，梵語具雲菩提薩埵，華言覺有情。謂菩薩能自覺已，復
<pb n="320"/>
能覺諸眾生也。菩薩悲智雙運，冤親等觀，廣集眾因，證菩提果。故名菩薩性全成佛。

<xa>五相──寄位五相</xa>
　　﹝出華嚴經隨疏演義鈔﹞
　　［一、寄位修行相］，謂善財初見文殊，寄十信之位，智明生信，發菩提心，依此而起
淨行，參諸善友，修遠離法，見諸法空，頓圓自性，發足南行，順智光明，是名寄位修行相
。（文殊，梵語具雲文殊師利，華言妙德。十信者，信心、念心、精進心、慧心、定心、不
退心、護法心、迴向心、戒心、願心也。）
　　［二、會緣入實相］，緣即一切事法也，實即一真之理也。謂善財見摩耶至彌勒善知識
，寄等覺之位，現大願身，等於虛空，一切眾生，三世諸佛，而各住自法，安住不動，不餘
本量，會眾事緣，歸於實理，是名會緣入實相。（摩耶，梵語具雲摩訶摩耶，華言大術。梵
語彌勒，華言慈氏，三世者，過去、現在、未來也。不餘本量者，本體之量廣大無外，一切
含攝，而無所遺餘也。）
　　［三、攝德成因相］，德即果德，因即修因。謂善財見德雲至瞿波，寄三賢十聖之位，
顯不可思議，攝三世聖賢事行之德，成一念悉具之因，是名攝德成因相。（梵語瞿波，華言
女。三賢者，即十住、十行、十迴向諸位菩薩也。十聖者，即十地菩薩也。）
　　［四、智照無二相］，智即實智，照即照了。謂善財初見文殊，後歷百一十城，參諸善
知識，信自己心，一切善法悉得成就。復見文殊，不異初心，智與理冥，始終不二，是名智
照無二相。
　　［五、顯因廣大相］，謂善財見普賢菩薩，在如來前，於一一毛孔中，現無邊光明雲，
即摩頂言，我、法海中微塵諸法一文一句，未有不是捨轉輪王位而求得者。善財住自位已，
與諸佛所證同等，是名顯因廣大相。

<xa>五品</xa>
　　﹝出法華文句﹞
　　品者，次序之義。謂於圓教外凡位中而有淺深次序之別，故分五品也。（外凡者，因未
登聖位，心居理外也。）
　　［一、隨喜品］，隨喜者，隨他修善，喜他得成也。謂佛轉法輪，眾生得益，我助彼喜
，是名隨喜品。經云：若聞是經而不毀訾，起隨喜心。是也。
　　［二、讀誦品］，看文曰讀，背文曰誦。謂內修圓觀，更加讀誦，如膏助火，心觀益明
<pb n="321"/>
，是名讀誦品。經云：何況讀誦受持之者。是也。
　　［三、說法品］（亦名解說品），說法者，宣傳聖言也。謂由讀誦故，內解轉勝，而復
外資講說，導利於人，化功歸己，心倍勝前，是名說法品。經云：若有受持讀誦，為他人說
。是也。（化功歸己者，謂以說法，廣濟於他，其功則歸於己矣。）
　　［四、兼行六度品］，六度者，佈施、持戒、忍辱、精進、禪定、智慧也。謂前觀心雖
熟，未遑涉事。今正觀稍明，旁兼利物。福德力故，倍增觀心，是名兼行六度。經云：況復
有人，能持是經，兼行佈施等。是也。
　　［五、正行六度品］，正行六度者，謂圓觀稍熟，事理將融。涉事不妨於理，在理不隔
於事。自行化他，事理具足，觀心無礙，轉勝於前，是名正行六度品。經云：若人讀誦，為
他人說，復能清淨持戒等。是也。

<xa>五停心</xa>
　　﹝出天台四教儀﹞
　　停者，止也。謂修此五法，以止其五種過失之心也。
　　［一、多貪眾生不淨觀］，謂多貪慾之人，於男女身份，互相染著，須假作九想不淨之
觀治之，令其貪著之心不起。故云多貪眾生不淨觀。（九想者，胖脹想、青瘀想、壞想、血
塗漫想、膿爛想、蟲啖想、散想、骨想、燒想也。）
　　［二、多嗔眾生慈悲觀］，謂多瞋恚之人，於諸違情之境，輒生忿怒。當用慈悲觀治之
，愛念愍傷一切眾生，不於彼而起嗔心。故云多嗔眾生慈悲觀。
　　［三、多散眾生數息觀］，謂心多散亂之人，當用數息觀治之。數息者，以鼻中出入之
息，或數出息，或數入息，端心正念，從一至十，不多不少，週而復始，令心不散亂。故云
多散眾生數息觀。
　　［四、愚癡眾生因緣觀］，謂愚癡不了之人，當以因緣觀治之。因緣觀者，即觀十二因
緣也。以其迷倒，撥無因果，執著斷常二見。故令觀此十二因緣，三世相續，不斷不常，以
破愚癡之心。故云愚癡眾生因緣觀。（十二因緣者，一無明、二行、三識、四名色、五六入
、六觸、七受、八愛、九取、十有、十一生、十二老死也。三世者，過去、未來、現在也。
）
　　［五、多障眾生念佛觀］，謂障重之人，當用念佛觀治之。障有三種：一、昏沉暗塞障
，當想念應身佛，三十二相，相相分明，以治於昏沉也。二、惡念思惟障，當想念報身佛十
力、四無所畏治之。三、境界逼迫障，當想念法身佛，空寂無為治之。故云多障眾生念佛觀
<pb n="322"/>
。（三十二相者，足安平相、千輻輪相、手指纖長相、手足柔軟相、手足縵網相、足跟滿足
相、足趺高好相、腨如鹿王相、手過膝相、馬陰藏相、身縱廣相、毛孔生青色相、身毛上靡
相、身金色相、身光面各一丈相、皮膚細滑相、七處平滿相、兩腋滿相、身如師子相、身端
直相、肩圓滿相、四十齒相、齒白齊密相、牙白淨相、頰車如師子相、咽中津液得上味相、
廣長舌相、梵音深遠相、眼色如金精相、眼睫如牛王相、眉間白毫相、頂肉髻成相也。十力
者，知是處非處智力、知過現未來業報智力、知諸禪解脫三昧智力、知諸根勝劣智力、知種
種解智力、知種種界智力、知一切至處道智力、知天眼無礙智力、知宿命無漏智力、知永斷
習氣智力也。四無所畏者，一切智無所畏、漏盡無所畏、說障道無所畏、說盡苦道無所畏也
。境界逼迫者，謂火焚水溺之類也。）

<xa>五忍</xa>
　　﹝出仁王護國經﹞
　　［一、伏忍］，伏即隱伏，忍即忍可，又安忍也。謂地前三賢之人，未得無漏。未能證
果，但有智故，能伏煩惱而不能斷，故名伏忍。（三賢者，十住、十行、十迴向諸菩薩也。
無漏者，不漏落生死也。）
　　［二、信忍］，信者，隨順不疑也。謂初地、二地、三地菩薩，得無漏信，故名信忍。
（初地即十地中初歡喜地，二地即離垢地，三地即發光地。）
　　［三、順忍］，順即隨順，亦從也。謂四地、五地、六地菩薩順菩提道，趣向無生之果
，故名順忍。（四地即焰慧地，五地即難勝地，六地即現前地。）
　　［四、無生忍］，謂七地、八地、九地菩薩，妄惑已盡，了知諸法悉皆不生，故名無生
忍。（七地即遠行地，八地即不動地，九地即善慧地。）
　　［五、寂滅忍］，謂第十法雲地，等覺菩薩，妙覺果佛，諸惑斷盡，清淨無為，湛然寂
滅，故名寂滅忍。（等覺者，以去後佛位，猶有一等，勝前諸位，得稱為覺也。妙覺者，智
照圓明，不可思議也。若論四十二位，則開十住、十行、十迴向、十地、等覺、妙覺，各為
一位，今但論四十位，則以等覺、妙覺攝於法雲地也。）

<xa>五種不淨──觀身五種不淨</xa>
　　﹝出析玄記﹞
　　［一、種子不淨］，種子不淨有二：一者內種，謂觀此身從昔煩惱業生。二者外種，謂
攬父母遺體而成此身。以是觀之，此身內外因種實為不淨。大智度論云：是身種不淨，非餘
<pb n="323"/>
妙寶物，不從白淨生，但從穢中出。是也。
　　［二、住處不淨］，住處不淨者，謂觀此身十月在於母胎，生藏之下，熟藏之上，臭穢
中住，實為不淨。大智度論云：是身如臭穢，不從華間生，不因瞻卜有，又不出寶山。是也
。（梵語瞻卜，華言黃華。）
　　［三、自體不淨］，自體不淨者，謂觀此身以四大不淨所成，猶如世間飲食，不可久停
，終成不淨。設以四大海水，傾洗此身，終無香潔。大智度論云：地、水、火、風質，能變
成不淨，傾海洗此身，不能令香潔。是也。（四大者，地大、水大、火大、風大也。）
　　［四、外相不淨］，外相不淨者，謂觀此身現見外相皆是不淨，九孔常流種種穢惡，如
眼出眵淚，耳出結聹，鼻出膿涕，口出涎唾，大小便道，不淨常流，如破皮囊，滿盛不淨。
大智度論云：種種不淨物，充滿於身中，常流出不止，如漏囊盛物。是也。
　　［五、究竟不淨］，究竟不淨者，謂觀此身非唯現在不淨，審實思惟，至於死後，捐棄
塚間，爛壞臭穢，尤極不淨。大智度論云：審諦觀此身，必歸於死處。是也。

<xa>五蘊</xa>
　　﹝出大乘廣五蘊論﹞
　　蘊者，積聚之義。謂眾生由此五法積聚成身，復因此身積聚有為煩惱等法，能受無量生
死也。亦名五陰者，陰即蓋覆之義，謂能蓋覆真性也。翻譯名義云：積集有為，蓋覆真性。
是也。
　　［一、色蘊］，色即質礙之義。謂眼、耳、鼻、舌、身諸根和合積聚，故名色蘊。
　　［二、受蘊］，受即領納之義。謂六識與六塵相應，而有六受，和合積聚，故名受蘊。
（六識、六塵、六受者，眼識受色塵，耳識受聲塵，鼻識受香塵，舌識受味塵，身識受觸塵
，意識受法塵也。）
　　［三、想蘊］，想即思想之義。謂意識與六塵相應，而成六想，和合積聚，故名想蘊。
（六想者，謂意識着色想色、著聲想聲、著香想香、著味想味、著觸想觸、著法想法也。）
　　［四、行蘊］，行即遷流造作之義。謂因意識思想諸塵，造作善惡諸行，和合積聚，故
名行蘊。
　　［五、識蘊］，識即了別之義。謂以眼、耳、鼻、舌、身、意六種之識，於諸塵境上，
照了分別，和合積聚，故名識蘊。

<xa>五蘊實相</xa>
<pb n="324"/>
　　﹝出大般若經﹞
　　五蘊即色、受、想、行、識也。蘊者，積聚之義。謂由積聚色等五法，以成色身也。實
相者，真如無妄之理也。即此五蘊，而是實相之理，故名五蘊實相也。
　　［一、色蘊實相］，色即質礙之義。謂色是質礙幻色，實是般若真空，即幻色而明真空
，是名色蘊實相。（梵語般若，華言智慧。）
　　［二、受蘊實相］，受即領納之義。謂受是六根幻受，實是般若真空，即幻受而明真空
，是名受蘊實相。（六根者，眼根、耳根、鼻根、舌根、身根、意根也。）
　　［三、想蘊實相］，想即思想之義。謂想是緣思幻想，實是般若真空，即幻想而明真空
，是名想蘊實相。
　　［四、行蘊實相］，行即造作之義。謂行是造作幻行，實是般若真空，即幻行而明真空
，是名行蘊實相。
　　［五、識蘊實相］，識即分別之義。謂識是分別幻識，實是般若真空，即幻識而明真空
，是名識蘊實相。

<xa>五蘊喻</xa>
　　﹝出大莊嚴經﹞
　　五蘊，色、受、想、行、識也。蘊以積聚為義。謂一切眾生，皆由此五法積聚而成身也
。故佛為瓶沙王說世間諸法，皆非堅實，而以此五種為喻焉。（梵語瓶沙，亦名頻婆娑羅，
華言模實，謂身模充實也。）
　　［一、色如聚沫喻］，色即眾生色身，沫即水沫。謂沫因風吹水成聚，虛有相狀，體本
不實。以譬眾生色身亦如聚沫，虛假不實也。
　　［二、受如水泡喻］，受即領受之義，水泡即浮漚也。謂水因風動，或因物系忽爾成泡
，須臾即沒。以譬眾生所受苦樂之事，亦如水泡起滅無常也。
　　［三、想如陽焰喻］，想即想念之義，陽焰即日光也。謂遠望曠野，日光發焰如水溶漾
，而實非水，渴者想為水。故以譬眾生妄想，亦如陽焰本無實體，因念成想，皆是虛妄也。
　　［四、行如芭蕉喻］，行即造作之義，謂芭蕉體是危脆之物，無有堅實。以譬眾生造作
諸行，亦如芭蕉之虛脆而無堅實也。
　　［五、識如幻事喻］，識即分別之義，幻事即幻術之事也。謂如幻巾為馬，幻草木為人
，皆幻力所成，本無實體。以譬眾生識心分別諸法，皆隨境生滅，亦無有實也。

<pb n="325"/>
<xa>五蘊──轉五蘊成五分法身</xa>
　　﹝出請觀音經疏﹞
　　蘊即積聚之義。五蘊即、色、受、想、行、識也。五分法身，身亦聚集之義，即戒、定
、慧、解脫、解脫知見也。謂眾生若能持戒修習定慧，行諸淨業，則能轉此五蘊色身，而為
五分法身也。涅槃經云：因滅是色獲得常色，乃至受想行識，亦復如是。是也。
　　［一、轉色蘊成戒身］，色蘊者，即眼、耳、鼻、舌、身，諸根積聚之名。戒，防止身
三、口四之法。謂眾生若能持戒堅固，得身清淨，則戒體成就，無持無犯，此即轉色蘊而成
戒身也。（身三者，殺、盜、婬也。口四者，妄言、綺語、惡口、兩舌也。）
　　［二、轉受蘊成定身］，受蘊者，即六識領納六塵積聚之名。定即正定也。謂眾生若能
修習無漏禪定，則根塵泯淨離諸散亂，此即轉受蘊而成定身也。（六識者，眼識、耳識、鼻
識、舌識、身識、意識也。六塵者，色塵、聲塵、香塵、味塵、觸塵、法塵也。無漏者，謂
不漏落三界生死也。）
　　［三、轉想蘊成慧身］，想蘊者，即意識思想六塵積聚之名。慧即智慧也。謂眾生若能
悟諸妄想皆是虛妄生滅，則意地明淨，照了無礙，此即轉想蘊而成慧身也。
　　［四、轉行蘊成解脫身］，行蘊者，即造作種種諸業積聚之名，因此業行而有累縛也。
解脫即自在之義。謂眾生若能不作諸業，則脫其累縛而得自在，此即轉行蘊而成解脫身也。
　　［五、轉識蘊成解脫知見身］，識蘊者，即和合積聚之名。解脫知見者，知屬智，知見
屬眼見，即無生智眼自在照了也。謂眾生若能照了識心，皆是虛妄分別，則無生之智眼自在
明瞭，此即轉識蘊而成解脫知見身也。

<xa>五蘊──轉五蘊成三德</xa>
　　﹝出攝大乘論﹞
　　五蘊者，色、受、想、行、識也。三德者，法身、般若、解脫也。法身即真如之理，般
若即會真之智，解脫即自在之用。此之三德，皆由轉五蘊而成也。（五蘊者，蘊乃積聚之義
。謂眾生積聚色等五法而成身也。梵語般若，華言智慧。解脫即自在之義，謂解脫業惑之縛
也。）
　　［一、轉色蘊成法身］，色即質礙之義。謂佛身相好，無邊音聲，無見頂相，悉由轉色
蘊而成，故云轉色蘊成法身也。
　　［二、轉受蘊成解脫］，受即領受之義。謂佛無量廣大自在法樂，悉由轉受蘊而成，故
云轉受蘊成解脫也。
<pb n="326"/>
　　［三、轉想蘊成解脫］，想即想念之義。謂如來以無礙智，辯說一切諸法之相，無不自
在，悉由轉想蘊而成，故云轉想蘊成解脫也。
　　［四、轉行蘊成解脫］，行以遷流生滅為義，謂如來神通變現，以清淨法攝化大眾生，
令得自在，悉由轉行蘊而成，故云轉行蘊成解脫也。
　　［五、轉識蘊成般若］，識即了別之義。梵語般若，華言智慧。謂如來大圓鏡智，平等
性智，妙觀察智，成所作智，無不自在，以由轉識蘊而成，故云轉識蘊成般若也。（大圓鏡
智者，如來真智，猶大圓鏡也。平等性智者，如來性智觀法平等也。妙觀察智者，如來妙智
善觀諸法也。成所作智者，如來真智成所作事也。）

<xa>五種相──色蘊有五種相</xa>
　　﹝出顯揚聖教論﹞
　　［一、自相］，自相者，即色身諸法自相，謂堅是地相，濕是水相，暖是火相，動是風
相，各別不同故也。
　　［二、共相］，共相者，即色身諸法和合之相也。謂此色身皆從地、水、火、風，和合
為相也。
　　［三、所依能依相］，所依能依相者，謂色身。四大種子是所依相，四大造色是能依相
也。（四大者，地大、水大、火大、風大也。造色者，即眼、耳、鼻、舌、身諸根也。）
　　［四、受用相］，受用相者，謂眼等諸根，有增上力故，而外諸色塵境界得生，即有苦
、樂、逆、順受用之相也。
　　［五、業相］，業相者即業行之相，謂色身能作種種業行之相，故一切業行，皆依色身
攝受增長也。

<xa>五受</xa>
　　﹝出析玄記﹞
　　受者領納也。謂六根之識，領受六塵之境也。（六根者，眼根、耳根、鼻根、舌根、身
根、意根也。六塵者，色塵、聲塵、香塵、味塵、觸塵、法塵也。）
　　［一、憂受］，謂心於違情之境，而受煎逼之憂，是名憂受。
　　［二、喜受］，謂心於順情之境，而受忻悅之喜，是名喜受。
　　［三、苦受］，謂身於違情之境，而受逼迫之苦，是名苦受。
　　［四、樂受］，謂身於順情之境，而受安逸之樂，是名樂受。
<pb n="327"/>
　　［五、捨受］，謂心於不違不順之境，而受無苦無樂、無憎無愛之捨，是名捨受。

<xa>五根</xa>
　　﹝出法界次第﹞
　　謂修行之人修四念處觀，雖善萌微發，根猶未生，根未生故，善萌易壞。今修五法，使
善根生，故以根為名也。（四念處者，一觀身不淨、二觀受是苦、三觀心無常、四觀法無我
也。）
　　［一、信根］，謂信於正道及助道法，則能出生一切無漏禪定解脫，是名信根。（正道
者，即四念處觀也。助道者，即五停心之觀也。無漏者，因修禪定不落生死也。）
　　［二、精進根］，謂既信四念處正觀及諸助道善法，倍策精進，勤求不息，是名精進根
。
　　［三、念根］，謂但念正道及諸助道，一心觀想，不令邪妄得入，是名念根。
　　［四、定根］，謂攝心正道及諸助道，一心寂定，相應不散，是名定根。
　　［五、慧根］，謂四念處之慧，為定法所攝，內性自照，不從他知，是名慧根。

<xa>五力</xa>
　　﹝出法界次第﹞
　　止觀輔行問云：名同於根，何須更立？答：善根雖生，惡猶未破，更須修習，令根增長
。根成惡破，復名為力。
　　［一、信力］，謂信正道及助道法，若信根增長，則能遮諸煩惱，不為偏小諸疑所動，
故名信力。
　　［二、精進力］，謂行此正道及助道法時，若精進根增長，則能除身心懈怠，成辦出世
之法，是為精進力。
　　［三、念力］，謂念正道及助道法，若念根增長，則能破諸邪想，成就一切出世正念功
德，是為念力。
　　［四、定力］，謂攝心正道及助道法，若定根增長，則能破諸亂想，發諸事理禪定，是
為定力。（事理禪定者，事即色界、無色界、禪定也。理即聲聞等依理修習所發禪定是也。
）
　　［五、慧力］，謂四念處之慧，照了一切諸法，若慧根增長，則能除一切邪妄之執，破
一切偏小之慧，故名慧力。
<pb n="328"/>

<xa>五識</xa>
　　﹝出法界次第﹞
　　［一、眼識］，謂眼根由對色塵即生其識，此識生時，但能見色，是名眼識。
　　［二、耳識］，謂耳根由對聲塵即生其識，此識生時，但能聞聲，是名耳識。
　　［三、鼻識］，謂鼻根由對香塵即生其識，此識生時，但能嗅香，是名鼻識。
　　［四、舌識］，謂舌根由對味塵即生其識，此識生時，但能嘗味，是名舌識。
　　［五、身識］，謂身根由對觸塵即生其識，此識生時，但能覺觸，是名身識。

<xa>五識</xa>
　　﹝出起信論疏﹞
　　［一、業識］，業識者，即根本無明之惑也。謂本覺心源，初無動相，以不覺故，動為
業識。論云：以依不覺故心動，說名為業。是也。
　　［二、轉識］，轉識者，亦名見相，謂依前業識初動之相，轉成能見，即此能見初動之
相，是名轉識。論云：以依動故能見，不動則無見。是也。
　　［三、現識］，謂有能見，則一切境界妄現。此之境界，如鏡之明，能現色像，是名現
識。論云：以依能見，故境界妄現。是也。
　　［四、智識］，謂於前現識之相，不了自心所現，故起分別染淨之智，是名智識。論云
：依於境界心起分別。是也。
　　［五、相續識］，謂依前分別境界起念相續，無有間斷，是名相續識。論云：依於智故
，生其苦樂，覺心起念，相應不斷。是也。

<xa>五通</xa>
　　﹝出大智度論﹞
　　［一、天耳通］，天耳通者，謂於世間一切眾生苦樂、憂喜、種種音聲，悉能聞也。
　　［二、天眼通］，天眼通者，謂於世間一切種種形色，及諸眾生，死此生彼，苦樂之相
，悉能見也。
　　［三、宿命通］，宿命通者，謂於自身、他身，多生所行之事，悉能知也。
　　［四、他心通］，他心通者，謂於他人心中思惟種種善惡之事，悉能了知也。
　　［五、神足通］（亦名如意通），神足通者，謂隨意變現，飛行自在，一切所為，無有
<pb n="329"/>
障礙也。

<xa>五種通</xa>
　　﹝出宗鏡錄﹞
　　［一、道通］，道即道理，謂證中道之理，而能起用，無心應物，緣化萬有，猶如影像
，水月空華，無有定體，是名道通。
　　［二、神通］，神即心神，謂靜心照物，宿命記持，種種分明，皆隨定力，無有障礙，
是名神通。
　　［三、依通］，依即依憑，謂依憑術法，任意無礙，如乘符往來，藥餌靈變之類，是名
依通。（乘符往來，藥餌靈變，皆神僊之術也。）
　　［四、報通］，謂鬼神先知，諸天變化，中陰了生，神龍隱變，是名報通。（中陰了生
者，謂人死之後，未曾託生，於中陰中，即能了知託生之處也。）
　　［五、妖通］，謂狐狸老變，木石精化，附傍人神，聰慧奇異，是名妖通。

<xa>五神通</xa>
　　﹝出菩薩處胎經﹞
　　神名天心，通名慧性。天然之心，徹照無礙，故名神通。經云：妙勝菩薩白佛言：世尊
！菩薩修習何法，得神通道？佛遂為說欲界中之五通焉。
　　［一、足不履地］，謂身能飛行，履空如地，是為足不履地。
　　［二、知人心命］，謂能知他人之心，行善行惡，生善處惡處，是為知人心命。
　　［三、回眼千里］，謂於天下眾生之類，若好若丑，城郭屋舍，山岩樹木，回眼之時，
無有遠近，皆悉能見，是為回眼千里。
　　［四、呼名即至］，謂於天下男女，及象馬鉅細等聲，無不能聞，若有呼其名者，或遠
或近，隨即而至，是為呼名即至。
　　［五、石壁無礙］，謂於天下週旋往來，山河石壁，無所障礙，是為石壁無礙。

<xa>五後得智</xa>
　　﹝出攝大乘論釋﹞
　　後得智者，菩薩行滿化他之智也。謂菩薩起行度生，分別顯示，而能覺了，通達諸法，
憶持不失，建立正教，令他修行。觀一切法，隨緣和合，隨意所欲，無不滿足，故有五種之
<pb n="330"/>
別也。
　　［一、通達］，通達者，謂菩薩由此後得智，而能於觀心中所知所見境界，一切諸法皆
悉無礙也。
　　［二、隨念］，隨念者，亦名憶持，謂菩薩由後得智，於前觀心中通達諸法境界之相，
出觀之後，皆能隨念憶持不失也。
　　［三、安立］，安立亦名成立，謂菩薩由後得智，於所通達諸法境界，能立正教，令他
修行也。
　　［四、和合］，和合亦名相雜，謂菩薩由後得智，於先所緣一切諸法和合相雜境界，而
能觀察照了。由此觀察，即得轉一切煩惱而依菩提也。
　　［五、如意］，如意者，謂菩薩由後得智，既得轉煩惱依菩提，故於一切所欲，皆悉隨
意，如轉大地作黃金等是也。（轉猶變也。）

<xa>五輪三昧</xa>
　　﹝出釋禪波羅蜜次第法門﹞
　　輪有運轉摧碾之義。梵語三昧，華言正定。謂行者修習禪定三昧，亦必勇猛精進，摧破
惑業，從淺至深，從凡入聖，亦猶輪之義也。
　　［一、地輪三昧］，地有二義：一住持不動，二出生萬物。謂行者修習禪定三昧，若證
未到地定，頓覺身心相空，泯然入定。定法持心，如地不動，由未到地，出生初禪種種功德
，亦猶地之能生物也，是名地輪三昧。（未到地定者，謂於欲界中修禪，身雖未到初禪，而
已得初禪定也。）
　　［二、水輪三昧］，水有二義：一潤漬生長，二體性柔軟。謂行者修習禪定三昧，於地
輪中，若證水輪三昧，即發諸禪種種功德，定水潤心，善根增長，即潤漬之義。由得定故，
身心濡軟，折伏高慢，隨順善法，即柔軟之義，是名水輪三昧。
　　［三、風輪三昧］，風有三義：一遊空無礙，二鼓動萬物，三能破壞。謂行者修習禪定
三昧，發相似智慧無礙方便，如風游空，一切無礙，既得智慧無礙方便，即能擊發種種出世
善根，功德生長，如風之鼓動萬物。由此之智慧無礙方便，即能摧破一切諸見煩惱，亦由風
之破壞於物，是名風輪三昧。（相似智慧者，謂於初果已上所得智慧，由未真證，故名相似
。）
　　［四、金沙輪三昧］，金則譬真，沙喻無著，謂行者修習禪定三昧，若破見、思惑，明
發真慧，無染無著，則得道果。若是菩薩，即能破一切塵沙煩惱，是名金沙輪三昧。（果即
<pb n="331"/>
初果、二果、三果也。）
　　［五、金剛輪三昧］，金剛體堅用利，能摧碎諸物。謂行者修習禪定三昧，不為妄惑所
侵，能斷一切結使，成阿羅漢。若在菩薩，即能破無明惑，證一切種智，是名金剛輪三昧。
（結使，即三界見、思惑也。梵語阿羅漢，華言無學。一切種智，即佛智也。）

<xa>五因</xa>
　　﹝出涅槃經﹞
　　［一、生因］，生因者，即業惑也。謂諸眾生因業惑而生此身，如諸草木種子，依地而
生也。
　　［二、和合因］，和合因者，如善法與善心和合，不善法與不善心和合，無記法與無記
心和合也。（無記法，即不善不惡之法也。）
　　［三、住因］，住因者，謂如屋有柱則不傾墮，山河樹木因大地故，而得住立。蓋謂一
切眾生，皆依四大煩惱而住也。（四大者，地大、水大、火大、風大也。）
　　［四、增長因］，增長因者，謂眾生因衣服飲食等，能令身根增長。如外草木種子，火
所不燒，鳥所不食，則得增長。又如因父母故，子得增長也。
　　［五、遠因］，遠因者，謂如人因咒力，鬼不能傷，毒不能中。依憑國王，無有盜賊。
如水、鑽、人為酥遠因，如名色等為識遠因，父母精血為眾生遠因也。（水鑽人者，謂取酥
時，以水和乳，而人用鑽攪之，三事備具，然後成酥也。）

<xa>五種果</xa>
　　﹝出顯揚聖教論﹞
　　［一、異熟果］，謂諸眾生現世作不善業，則招來世惡趣之果。若作有漏善業，則招來
世善趣之果。以其異世成熟，是名異熟果。（不善法者，殺、盜、婬、妄也。惡趣者，修羅
、餓鬼、畜生、地獄也。有漏善法者，漏即三界之惑，雖修人天之善，未能斷惑故也。善趣
者，人、天二道也。）
　　［二、等流果］，等即同等，流即流類。謂諸眾生，由修不善，故樂住不善，則不善之
業轉多。若修善法，故樂住善法，則善法增長。果隨業轉，業與果同，業果相似，是名等流
果。
　　［三、離系果］，離系者，遠離繫縛也。謂諸眾生，因修八正道，而遠離煩惱，不受果
報，是名離系果。（八正道者，正見、正思惟、正語、正業、正命、正精進、正念、正定也
<pb n="332"/>
。）
　　［四、士用果］，士用者，士夫所用也。謂於世間諸法，隨依一種，起士夫用，如營農
、商、賈、書算、計數等事，由依此故，農者，因稼而成熟。商者，因貨而獲利，是名士用
果。
　　［五、增上果］，增上者，謂根身有增上勝力也。如眼根雖有見性，若無眼識緣境，則
無照用之力。是故根識和合而成一切事果。耳、鼻、舌、身、意諸根識，亦由和合照境而成
諸事，是故諸根各有增上勝力，是名增上果。

<xa>五果──現在五果</xa>
　　﹝出華嚴經疏並演義鈔﹞
　　謂以十二因緣分為三世因果。無明與行二者，是過去之因；愛、取、有三者，是現在之
因；生、老死二者，是未來之果；識與名色、六入、觸、受五者，是現在五陰之身，故名現
在五果也。（五陰者，色陰、受陰、想陰、行陰、識陰也。）
　　［一、識］，識者，謂初入胎，阿賴耶現行之識種也。以由過去無明業行為因，而此識
與父母三緣和合，乃有色身增長，是為胎中現在果也。（梵語阿賴耶，華言藏識。）
　　［二、名色］，色即識心，色即羯邏藍也。此之名色，是胎中初七日之形位，諸根未成
之稱，即五蘊肉團之體，是為胎中現在果也。（梵語羯邏藍，華言凝滑。五蘊者，色蘊、受
蘊、想蘊、行蘊、識蘊也。）
　　［三、六入］，六入者，即六根也。謂四七日後，六根漸漸增長，滿足此之六根，能入
諸塵，故名為入，是為胎中現在果也。（六根者，眼根、耳根、鼻根、舌根、身根、意根也
。）
　　［四、觸］，謂六根成就，十月滿足，而出於胎。身根觸風而知寒熱，故名為觸，是為
出胎現在果也。
　　［五、受］，謂出胎之後，諸根領納前境好惡等事，故名為受，是為出胎現在果也。

<xa>五義──解脫有五義</xa>
　　﹝出華嚴經隨疏演義鈔﹞
　　［一、生死不能縛］，生死即五陰起滅輪轉之相也。眾生為生死所縛，菩薩不為生死所
縛，故云生死不能縛。
　　［二、境相不能縛］，境相即一切境界之相也。菩薩離凡，雖見一切境界而不生著，故
<pb n="333"/>
云境相不能縛。
　　［三、現惑不能縛］，現惑即現前分別之見也。菩薩於所見之境不著，而能見之心亦無
，故云現惑不能縛。
　　［四、有不能縛］，有即一切有為之法，皆所見之相也。菩薩離凡，所見皆空，而無所
著，故云有不能縛。
　　［五、惑不能縛］，惑即無明煩惱也。菩薩了妄即真，無明即是菩提，無著無不著，故
云惑不能縛。（梵語菩提，華言道。）

<xa>五教──賢首五教</xa>
　　﹝出華嚴經疏﹞
　　賢首國師，唐則天時，於王宮講華嚴經，感五雲凝空，四華垂地，因賜以賢首之號。師
以如來所說之法，而有淺深不同，乃約義立此五種之教。以華嚴一經，是佛稱性宣揚圓融法
界之性，判為一乘圓教。餘經律論，判屬小、始、終、頓四教，故名賢首五教。（五雲者，
五色之雲也。四華者，四色之華也。）
　　［一、小教］，此教以隨機故，但說人空，不明法空。縱少說法空，亦不明顯。但依六
識、三毒建立染淨根本，未盡法源，唯論小乘，名為小教。（六識者，眼識、耳識、鼻識、
舌識、身識、意識也。三毒者，貪毒、嗔毒、癡毒也。）
　　［二、始教］（亦名分教），此教未盡大乘法理，名之為始。不言定性聲聞，無性闡提
作佛，故亦名分。於中廣說法相，少說法性，抉擇分明，是大乘之初，名為始教。（定性聲
聞者，其性決定不樂大乘也。闡提，梵語具雲一闡提，華言信不具。）
　　［三、終教］（亦名實教），此教言定性聲聞，無性闡提，悉當成佛，方盡大乘至極之
說，名之為終，以稱實理，亦名為實。於中少說法相，多說法性，雖說法相，亦會歸性，是
大乘之終極，名為終教。
　　［四、頓教］，此教明一念不生，即名為佛。不依地位漸次而說，名之為頓。於中不說
法相，唯明真性，一切所有，唯是妄想；一切法界，唯是絕言，名為頓教。
　　［五、圓教］，此教所說，唯是無盡法界，性海圓融，緣起無礙，相即相入，如帝網珠
，重重無盡，於中明一位即一切位，一切位即一位，故十信滿心，即成正覺，名為圓教。（
帝網珠者，謂帝釋殿前千珠寶網，光相交映，互攝無礙也。十信者，信心、念心、精進心、
慧心、定心、不退心、護法心、迴向心、戒心、願心也。）

<pb n="334"/>
<xa>五教──慧觀五教</xa>
　　﹝出華嚴經疏並演義鈔﹞
　　上元道場寺僧慧觀，以如來所說一代聖教，約施化次第而立此五種之教，是為慧觀五教
也。
　　［一、有相教］，謂如來於十二年前，廣制眾戒，皆是因果實有之法，小乘於此得道，
是名有相教。（十二年前者，即說阿含等經之時也。）
　　［二、無相教］，謂如來說四阿含經後，即說般若空慧法門，空諸有相。小乘解空得道
，是名無相教。（梵語般若，華言智慧。）
　　［三、抑揚教］，謂如來說淨名、思益等經，抑挫小果聲聞，褒揚大乘菩薩，是名抑揚
教。
　　［四、同歸教］，謂如來說般若之後，涅槃之前，說法華經以會三歸一，萬善悉向菩提
，是名同歸教。（會三歸一者，會合聲聞、緣覺、菩薩三乘而歸於一佛乘也。梵語菩提，華
言道。）
　　［五、常住教］，謂如來說涅槃經，明一切眾生皆有佛性，一闡提輩皆得作佛，廣談佛
性，剩演圓常，是名常住教。（闡提，梵語具雲一闡提，華言信不具。）

<xa>五教──波頗五教</xa>
　　﹝出華嚴經疏﹞
　　波頗，梵語具雲波頗蜜多，華言明支，中天竺三藏沙門也。唐貞觀年間，於大興善寺，
譯星陀羅尼經等。以如來所說諸經聖教，約其義趣淺深不同，令眾生修行有序，而立五教，
故名波頗五教。（中天竺，即西土之國名也。三藏者，經藏、律藏、論藏也。梵語沙門，華
言勤息。）
　　［一、四諦教］，謂佛於阿含經說苦、集、滅、道四諦之法，為令聲聞之人修此而悟真
空涅槃之理，是名四諦教。（梵語涅槃，華言滅度。）
　　［二、無相教］，謂佛於般若經中，說諸空慧法門，空諸有相，為令二乘悟大乘法空，
是名無相教。（二乘者，聲聞乘、緣覺乘也。）
　　［三、觀行教］，謂佛於華嚴經中，說諸觀行法門，行列排布，種種修因證果之理，為
令眾生觀察修行，是名觀行教。
　　［四、安樂教］，謂佛於涅槃經中，說常樂我淨四德，常住寂滅之理，為令眾生得大安
樂，是名安樂教。
<pb n="335"/>
　　［五、守護教］，謂佛於大集經中，說守護正法，為令眾生保持不失，是名守護教。

<xa>五教──劉虯五教</xa>
　　﹝出華嚴經疏﹞
　　齊朝隱士劉虯，以如來所說一代聖教，始自成道，終至涅槃，亦約其漸頓淺深次第，立
為五教，故名劉虯五教。（梵語涅槃，華言滅度。）
　　［一、人天教］，謂如來始初成道，先為提謂長者，說人天戒善，乃是因緣果報，實有
之法，是名人天教。
　　［二、有相教］，謂如來說阿含經時，廣制眾戒，皆是因果實有之法，小乘之人，持之
而得道果，是名有相教。
　　［三、無相教］，謂如來說四阿含經後，談般若空慧法門，空諸有相，為令小乘之人解
空得道，是名無相教。（四阿含者，長阿含、中阿含、增壹阿含、雜阿含也。）
　　［四、同歸教］，謂如來於般若之後，涅槃之前，說法華經以會三歸一，萬善悉向菩提
，是名同歸教。（會三歸一者，會聲聞乘、緣覺乘、菩薩乘，同歸佛乘也。梵語菩提，華言
道。）
　　［五、常住教］，謂如來說涅槃經，明一切眾生皆有佛性，一闡提輩皆得作佛，廣談佛
性，剩演圓常，是名常住教。（梵語一闡提，華言信不具。）

<xa>五意──不分教五意</xa>
　　﹝出華嚴經疏﹞
　　不分教五意者，唐清涼國師，推原佛教有此五種意也。
　　［一、理本一味，殊途同歸］，謂佛所說諸法，理本無二，隨機異解，故有殊途。機見
雖殊，終歸一實，故不分也。
　　［二、一音普應，一雨普滋］，謂佛一音說法，平等普應，大小機器，皆得利益。如大
地草木，一雨普滋，故不分也。
　　［三、原佛本意，為一事故］，謂佛本為大事因緣，出現於世，開示眾生，咸得作佛。
法華經云：我此九部法，隨順眾生說，入大乘為本。佛意如斯，故不分也。（九部者，一契
經、二重頌、三諷頌、四因緣、五本事、六本生、七希有、八譬喻、九論議也。）
　　［四、隨一一文，眾解不同］，謂如佛說無常法，或以生滅為無常，或以不生不滅為無
常，法本是一，機解不同，故不分也。
<pb n="336"/>
　　［五、多種說法，成枝流故］，謂法欲滅時，有多種異說，恐混純源之一味，成差別之
枝流，故不分也。

<xa>五位──大乘五位</xa>
　　﹝出華嚴經隨疏演義鈔﹞
　　［一、資糧位］，謂十住、十行、十迴向諸位菩薩，以福德智慧為助道資糧，故名資糧
位。（十住者，發心住、治地住、修行住、生貴住、方便具足住、正心住、不退住、童真住
、法王子住、灌頂住也。十行者，歡喜行、饒益行、無嗔恨行、無盡行、離癡亂行、善現行
、無著行、尊重行、善法行、真實行也。十迴向者，救一切眾生離眾生相迴向、不壞迴向、
等一切佛迴向、至一切處迴向、無盡功德藏迴向、隨順平等善根迴向、隨順等觀一切眾生迴
向、真如相迴向、無縛解脫迴向、法界無量迴向也。）
　　［二、加行位］，謂四加行位菩薩，由得福智資糧，加功用行，而入見道，住真如性，
是名加行位。（四加行者，暖、頂、忍、世第一也。見道即歡喜地菩薩位也。）
　　［三、通達位］（亦名見道位），謂初地菩薩，體會真如智照，於理得見中道，故名通
達位。（初地，即歡喜地也。）
　　［四、修習位］，謂第二地至第十地菩薩，得見道已，為斷除障而復修習根本之智，故
名修習位。（第二地至第十地者，離垢地、發光地、焰慧地、難勝地、現前地、遠行地、不
動地、善慧地、法雲地也。根本智者，即菩薩親證本有之智也。）
　　［五、究竟位］，謂妙覺，佛證此果位，最極清淨，更無有上，故名究竟位。（妙覺者
，自覺覺他，覺行圓滿，不可思議也。）

<xa>五種生──菩薩有五種生</xa>
　　﹝出地持經﹞
　　［一、息苦生］，謂菩薩以願力、自在力，於饑饉世，受大魚等身，以肉救濟一切眾生
；於疾病世，為大醫王，救治眾生；於刀兵世，為大力主，以善方便誠信之言，等心救濟，
息於戰諍；於繫縛鞭打逼迫之處，為息惱故，生於王家，以正法化邪見眾生；於外道奉事天
神，造諸惡行之家，亦生彼處，斷彼邪見及諸惡行。如是無量生處，悉皆往生，是名息苦生
。
　　［二、隨類生］，謂菩薩以願力、自在力，於種種眾生，天龍、鬼神、阿修羅等，及諸
外道邪見惡行等類，菩薩悉生其中，為其導首，引令入正，及以善法，廣為宣說，是名隨類
<pb n="337"/>
生。
　　［三、勝生］，謂菩薩示現、受生於壽命色力果報，勝過一切天人，是名勝生。
　　［四、增上生］，謂菩薩從淨心住，乃至最上菩薩住，在所受生而獨殊勝於閻浮提，自
在受生，乃至大自在究竟地，一切受生處，於中最為奇特，是名增上生。（淨心住者，即十
地中第七地也。此地菩薩離諸惑業，故名淨心。最上菩薩住，即第十法雲地也。居九地之上
，故名最上。梵語閻浮提，華言勝金洲。大自在究竟地者，即色界天主所住處也。）
　　［五、最後生］，謂最上菩薩住受生時，求證菩提萬行，滿足生剎利婆羅門家，得阿耨
多羅三藐三菩提，作一切佛事，是名最後生。（梵語菩提，華言道。梵語剎利，華言田主，
即王種也。梵語婆羅門，華言淨行。梵語阿耨多羅三藐三菩提，華言無上正等正覺。）

<xa>五種相──菩薩五種相</xa>
　　﹝出莊嚴經論﹞
　　［一、憐愍相］，謂菩薩以慈悲菩提之心，愍念一切眾生，廣行方便，饒益攝受，是為
憐愍相。
　　［二、愛語相］，謂菩薩能於一切佛法，巧妙宣說，柔言軟語，令諸眾生，而得正信，
是為愛語相。
　　［三、勇健相］，謂菩薩為眾生故，於諸難行苦行而悉行之，不生退屈，是為勇健相。
　　［四、開手相］，開手者，開手以物與人也。謂菩薩悲願深重，能行佈施，濟貧拔苦，
而以財慧普攝一切，是為開手相。
　　［五、釋義相］，謂菩薩為眾生故，施無礙辯，解經釋義，以最上法而攝受之，是名釋
義相。

<xa>五種自在──菩薩五種自在</xa>
　　﹝出大寶積經﹞
　　菩薩悲智並運，萬行滿足，其於壽命受生等事，故得自在無礙也。
　　［一、壽命自在］，謂菩薩成就法身慧命，了無生死壽夭，延萬劫不為長，促一念不為
短。但為度脫有情，以諸方便，而隨機示現長短壽命之相，其心無所罣礙，是為壽命自在。
　　［二、生自在］，謂菩薩為度脫有情，以大悲心隨類受生，饒益一切，處天宮不為樂，
入地獄不為苦，去住無礙，是名生自在。
　　［三、業自在］，謂菩薩萬行具足，悲智雙運，或現神通，或說妙法，或入禪定，或修
<pb n="338"/>
苦行，所作行業，但為利他，縱任無礙，是為業自在。
　　［四、覺觀自在］，初心曰覺，細心曰觀，謂菩薩或修禪觀之行，或起利生之心，雖有
思惟，離諸散亂，隨願度生，平等無礙，是為覺觀自在。
　　［五、眾具果報自在］，謂菩薩因行深廣，果報殊勝，於一切所須之具，不假營為，自
然周足，心無染礙，是為眾具果報自在。

<xa>五怖畏</xa>
　　﹝出百法論鈔並毗婆沙論﹞
　　［一、不活畏］，謂初學菩薩，雖行佈施之行，而不能盡己所有，又恐自己不能過活，
是名不活畏。
　　［二、惡名畏］，謂初學菩薩，雖欲與眾生同事而攝化之，入諸酒肆等，恆懼譏謗，不
得似大菩薩安行自若，是名惡名畏。（同事者，同其所作，即酒肆等事也。若大菩薩證果之
後，以同事攝諸眾生，逆行順化，屠坊酒肆，無往不可，所以安行自若也。）
　　［三、死畏］，謂初學菩薩，雖欲運廣大心，內外俱施，然有時施以財物，而於身命顧
惜，不能自捨，是名死畏。（內外施者，內則身命等，外則財物等也。）
　　［四、惡道畏］，謂初學菩薩，懼生惡道，於不善法分別對治，令其不生，是名惡道畏
。
　　［五、大眾威德畏］，謂初學菩薩，或於王庭執理之處，或於善解法義人前，申宗敵論
，唯恐有失，是名大眾威德畏。

<xa>五位──小乘五位</xa>
　　﹝出天台四教儀﹞
　　［一、資糧位］，資糧位者，如人遠行，必齎糧以為路資也。其位有三：一、五停心，
二、別相念，三、總相念。若欲出於三界，必以此三種觀法，而為資糧也。（五停心者，一
多貪眾生不淨觀、二多嗔眾生慈悲觀、三多散眾生數息觀、四愚癡眾生因緣觀、五多障眾生
念佛觀。別相念、總相念者，謂四念處：一觀身不淨，二觀受是苦，三觀心無常，四觀法無
我。若各觀察，則名別相念；若總觀察，則名總相念。三界者，欲界、色界、無色界也。）
　　［二、加行位］，加行位者，其位有四：一、暖位。（如木鑽火，未見火出，先得暖相
，以喻加行位人，未見智火，已得暖相。）二、頂位。（觀行轉明，如登山頂，悉皆明瞭。
）三、忍位。（忍即忍可之義，謂於苦、集、滅、道，四諦之法忍可而樂修也。）四、世第
<pb n="339"/>
一位。（於理雖未能證，而於世間最勝。）謂此四位加功用行，取證道果也。
　　［三、見道位］，見道位者，即聲聞初果也。謂斷三界見惑，而見真空之理，故名見道
也。（初果，即須陀洹也。）
　　［四、修道位］，修道位者，謂修四諦道法，斷欲界思惑，而證第二、第三果，故名修
道也。（第二果即斯陀含，第三果即阿那含也。）
　　［五、無學位］，無學位者，即聲聞第四果阿羅漢也。此位斷三界見、思惑盡，真理究
竟，無法可學，故名無學也。（梵語阿羅漢，華言無學，又云無生。）

<xa>五人──初度五人</xa>
　　﹝出翻譯名義﹞
　　謂佛初出家入山修道，父王思念，乃命陳如等五人，尋訪隨侍。及佛成道，因念五人當
先度脫，故在鹿苑，先調其根性，為說苦、集、滅、道，四諦之法，而得解脫，是為初度五
人也。
　　［一、阿若憍陳如］，梵語阿若，華言已知，此其名也；梵語憍陳如，華言火器，此其
姓也。以其是婆羅門種，由先世事火，故云火器，乃佛之舅氏也。（梵語婆羅門，華言淨行
。事火者，法華文句云：火有二義，照也，燒也。照則暗不生，燒則物不生，所以事之因為
姓也。）
　　［二、頞鞞］，梵語頞鞞，華言馬勝，亦云馬師，乃佛之家族也。
　　［三、跋提］，梵語跋提，華言小賢，乃佛之家族也。
　　［四、十力迦葉］，梵語迦葉，又云婆敷（無翻），亦佛之舅氏。非大迦葉，亦非三迦
葉也。（大迦葉，即摩訶迦葉。三迦葉，即優樓頻羅迦葉、那提迦葉、伽耶迦葉也。）
　　［五、拘利太子］，拘利太子，乃斛飯王之長子，即佛之從兄弟也。

<xa>五種聲聞</xa>
　　﹝出法華文句﹞
　　［一、決定聲聞］，謂久習小乘，積劫功圓而證得小果，是名決定聲聞。
　　［二、退道聲聞］，謂此聲聞本習大乘，積劫修道中間，為猒生死，退大道心，取證小
果，是名退道聲聞。
　　［三、應化聲聞］，謂諸佛、菩薩為前二種聲聞故，內秘佛、菩薩之行，外見聲聞之形
，引誘小乘，令入大乘，是名應化聲聞。
<pb n="340"/>
　　［四、增上慢聲聞］，謂猒居生死，欣樂涅槃，修習小乘，以少為足，未得謂得，未證
謂證，是名增上慢聲聞。
　　［五、大乘聲聞］，謂以佛道聲，令一切聞，不住化城，終歸寶所，是名大乘聲聞。（
化城者，無而焂有，名化防非，禦敵名城，以喻小乘涅槃，能防見、思之非，而御生死之敵
也。寶所即大乘實相之理也。）

<xa>五性</xa>
　　﹝出華嚴經隨疏演義鈔﹞
　　［一、定性聲聞］，因果不易，名曰定性，聞佛聲教而得覺悟名曰聲聞，謂惟習聲聞之
因，而證聲聞之果，更不進求佛道，是名定性聲聞也。
　　［二、定性緣覺］，謂觀因緣生滅之法，覺悟真空之理，故曰緣覺。謂唯習緣覺之因，
而證緣覺之果，更不進求佛道，是名定性緣覺也。
　　［三、菩薩性］，菩薩，梵語具雲菩提薩埵，華言覺有情。謂菩薩悲智雙運，冤親等觀
，廣利眾生，證菩提果，是名菩薩性也。
　　［四、不定性］，謂遇緣熏習，修行不定，若近聲聞而習聲聞法，若近緣覺而習緣覺法
，若近菩薩而習菩薩法，各隨所習而成其性，是名不定性也。
　　［五、無種性］，無種者，無善種也。謂人撥無因果，不受化度，甘溺生死，不求解脫
，是名無種性也。（撥者，絕也。）

<xa>五種阿那含</xa>
　　﹝出涅槃經﹞
　　梵語阿那含，華言不來，又云不還。謂不還來欲界受生，即第三果也。以其根有利鈍，
行有勤怠，於證阿羅漢果有先後之不同，故分為五也。（梵語阿羅漢，華言無學，又云無生
。）
　　［一、中般涅槃］，中即中陰，亦名中有，以人死之後，未得託生之識身也。梵語般涅
槃，華言滅度。謂此阿那含從欲界沒，生色界時，於色界中有身，便斷上地餘惑，證阿羅漢
，得般涅槃也。（上地，即無色界也。）
　　［二、生般涅槃］，生者，於色界受生也。謂此阿那含於欲界得第三果已，從欲界沒，
生於色界，便斷上地餘惑，得阿羅漢，入般涅槃也。
　　［三、有行般涅槃］，有行，即加功用行也。謂此阿那含於欲界得第三果已，從欲界沒
<pb n="341"/>
，生於色界，不能速疾趣涅槃果，更經多時勤修加行，方斷上地餘惑，得阿羅漢，入般涅槃
也。
　　［四、無行般涅槃］，無行即不加功行也。謂此阿那含於欲界得第三果已，從欲界沒，
生於色界，更經多時，不能加功用行，懈怠慢縱，任運經久，方斷上地餘惑，得阿羅漢，入
般涅槃也。
　　［五、上流般涅槃］，上即無色界，流即流行。謂此阿那含，從欲界沒，生於色界，不
能便證涅槃，要須流行色界餘天之中，次第生已，方斷上地餘惑，得阿羅漢，入般涅槃也。
（餘天，即色界初禪後，二禪、三禪、四禪天也。）

<xa>五果迴心</xa>
　　﹝出涅槃經﹞
　　五果，須陀洹、斯陀含、阿那含、阿羅漢、辟支佛所證之果也，謂此五人，經劫不等，
斷盡煩惱，迴心向大，證取菩提，故名五果迴心。（劫，梵語具雲劫波，華言分別時節。梵
語菩提，華言道。）
　　［初果八萬劫迴心］，初果即須陀洹也。謂斷三結之惑，而得此果。超四惡趣，於人天
中七返受生，方斷諸苦，入於涅槃，過八萬劫，當得無上正等菩提，是名初果迴心。（梵語
須陀洹，華言預流，謂出凡流而預聖流也。三結者，身見、戒取、疑，即三界見惑也。四惡
趣者，修羅趣、餓鬼趣、畜生趣、地獄趣也。七返者，天上人間，共七番也。梵語涅槃，華
言滅度。）
　　［二果六萬劫迴心］，二果即斯陀含也。謂斷欲界六品思惑，而得此果，於天人中一番
受生，方斷諸苦，入於涅槃，過六萬劫，當得無上正等菩提，是名二果迴心。（梵語斯陀含
，華言一往來，謂一生天上，一生人間，得證涅槃也。六品思惑者，眼、耳、鼻、舌、身五
根對色、聲、香、味、觸五塵而起貪愛之心曰思。此惑有九品，今雲六品者，謂斷九品中前
之六品也。）
　　［三果四萬劫迴心］，三果即阿那含也。謂斷五下分結，而得此果，更不受生，過四萬
劫，當得無上正等菩提，是名三果迴心。（梵語阿那含，華言不來。謂不來欲界受生也。五
下分結者，即欲界貪、嗔、身見、戒取、疑也。）
　　［四果二萬劫迴心］，四果即阿羅漢也。謂永斷三界貪慾瞋恚愚癡之惑，而得此果，過
二萬劫，當得無上正等菩提，是名四果迴心。（梵語阿羅漢，華言無生。謂斷見、思惑盡，
更不受三界生也。）
<pb n="342"/>
　　［五果十千劫迴心］，五果即辟支佛也。謂永斷三界貪慾瞋恚愚癡之惑，而得此果，過
十千劫，當得無上正等菩提，是名五果迴心。（辟支，梵語具雲辟支迦羅，華言緣覺。）

<xa>五分法身</xa>
　　﹝出法華玄義釋簽﹞
　　五分法身者，分即分齊；法者，戒定慧諸法也。身者聚也，聚集諸法，以成其身也。（
聚集諸法者，謂聚集色受想行識之法也。）
　　［一、戒身］，謂二乘因持無作之戒，戒法成就，證得此身，故名戒身。（二乘者，聲
聞乘、緣覺乘也。無作戒者，不作意持，任運無犯，名無作戒也。）
　　［二、定身］，謂二乘因修無漏淨禪，得證此身，故名定身。（無漏者，不漏落生死也
。淨禪者，謂因修禪定，能斷諸漏，漏即三界煩惱，既無煩惱，心則清淨，故名無漏淨禪也
。）
　　［三、慧身］，謂二乘因修無漏智慧，得證此身，故名慧身。（無漏智慧者，即是觀十
二因緣，及觀四諦之智慧也。修此智慧者，即能斷三界煩惱，出離有漏生死也。）
　　［四、解脫身］，解縛得脫，故名解脫。有二種：一者，有為解脫，謂以無漏智慧，斷
有漏煩惱。二者，無為解脫，謂一切煩惱，滅盡無餘，煩惱既盡，理本無為。由二種解脫，
得證此身，故名解脫身。
　　［五、解脫知見身］，知以智知，見以眼見，謂二乘因此智眼於一切法知覺照了，當體
即空，悉皆如幻，得證此身，故名解脫知見身。

<xa>五論師</xa>
　　﹝出翻譯名義﹞
　　［一、阿濕縛窶沙論師］，梵語阿濕縛窶沙，華言馬鳴。摩訶衍論云：過去世中，有一
大王，名曰輪陀，有千白鳥，皆悉好聲，若鳥出聲，大王增德，若不出聲，大王損德。如是
諸鳥，若見白馬，則出其聲，若不見時，常不出聲。爾時大王，遍求白馬，終日不得。作如
是言：若外道眾，能令此鳥鳴者，都破佛教；若佛弟子，能令此鳥鳴者，都破外道。爾時菩
薩用神通力，現千白馬，令千鳥皆鳴，紹隆正法，令不斷絕，是故世尊，字此菩薩，名曰馬
鳴。又本傳云：此師說法時，能感群馬悲鳴，故號馬鳴。以其造起信論，大乘莊嚴等論，故
稱論師。
　　［二、那伽曷樹那論師］，梵語那伽曷樹那，華言龍猛，舊翻龍樹。其母於樹下生之，
<pb n="343"/>
因龍成其道，故號曰龍樹。輔行云：龍樹之學廣通，天下無敵，欲謗佛經。龍接入宮一夏，
但誦七佛經，自知佛法深妙。遂出家，降伏外道，明第一義。以其作中觀、大智度等論，故
稱論師也。
　　［三、提婆論師］，梵語提婆，華言天，乃龍樹弟子也。以其造百論、大丈夫等論，故
稱論師。
　　［四、鳩摩羅邏多論師］，梵語鳩摩羅邏多，華言童受。以其闡揚論義，故稱論師。
　　［五、室利邏多論師］，梵語室利邏多，華言勝受。謂此論王，如日照世，能破諸暗，
故稱論師。

<xa>五種法師</xa>
　　﹝出法華文句﹞
　　法者軌則也，師者匠也。法雖可軌，體不自弘，弘之在人。是故五種弘經之人，皆得稱
為法師也。
　　［一、受持］，信力故，受念力故，持謂於如來言教，以堅固深信受之，於己憶持不忘
，是為受持法師。
　　［二、讀經］，對文曰讀，謂正心端坐，目睹經文，口宣句讀，是為讀經法師。
　　［三、誦經］，背文曰誦，謂習讀既熟，不須對文自然成誦，是為誦經法師。
　　［四、解說］，謂聖教之義難解，若能分明解釋，訓授於人，是為解說法師。
　　［五、書寫］，謂於諸佛經典，若能書寫廣傳，流通大法，是為書寫法師。

<xa>五種阿闍黎</xa>
　　﹝出四分律﹞
　　梵語阿闍黎，華言軌範。謂其能為人軌範，故云阿闍黎也。
　　［一、出家阿闍黎］，出家阿闍黎者，即比丘剃度之師也。謂出家者，必須依師而得剃
度。律云：所依得出家者。是也。（梵語比丘，華言乞士。）
　　［二、受戒阿闍黎］，受戒阿闍黎者，即比丘受戒之師也。謂既得出家，必須依師求受
戒法。律云：於受戒時得作羯磨者。是也。（梵語羯磨，華言作法。）
　　［三、教授阿闍黎］，教授阿闍黎者，即比丘教授之師也。謂既得戒法，必須得師教授
威儀。律云：從教授得威儀者。是也。
　　［四、受經阿闍黎］，受經阿闍黎者，即比丘受經之師也。謂出家者，必須依師受習經
<pb n="344"/>
文，解說義理。律云：從所受經，得讀修妒路，若說義乃至一四句偈等。是也。（梵語修妒
路，又云修多羅，華言契經。）
　　［五、依止阿闍黎］，依止阿闍黎者，即比丘依止之師也。謂比丘度夏，當依師住，或
依止作宿。律云：乃至依住一宿者。是也。

<xa>五種大師功德</xa>
　　﹝出瑜伽師地論﹞
　　［一、戒行無失］，謂比丘於如來所制戒律，常能堅守執持，無有毀犯過失，具是功德
，方宜為人戒法之師也。（梵語比丘，華言乞士。）
　　［二、善建立法］，謂比丘於諸戒律，善能建立一切法則，令人修學，無所違越，具是
功德，方宜為人戒法之師也。
　　［三、善制立所學］，謂比丘於律儀中當學之法，善能裁製安立，令無差謬，具是功德
，方宜為人戒法之師也。
　　［四、善斷疑惑］，謂比丘於所建立法則，及所當學，或眾有所疑，善能廣為開說，斷
除其惑，令得如式修持，具是功德，方宜為人戒法之師也。
　　［五、教授出離］，謂比丘以如來所制戒法教授於人，令其如法受持，成就聖道，出離
生死，具是功德，方宜為人戒法之師也。

<xa>五種僧</xa>
　　﹝亦名五僧差別，出顯宗論﹞
　　［一、無恥僧］，謂毀犯禁戒，不守真風，形預僧流，行過俗務，是名無恥僧。
　　［二、啞羊僧］，謂於三藏教無所了達，譬如啞羊，無辯說用，是名啞羊僧。（三藏教
者，經藏、律藏、論藏也。）
　　［三、朋黨僧］，謂好於游散，惟務斗諍，善生機巧，結構朋黨，是名朋黨僧。
　　［四、世俗僧］，謂昏昏度日，兀兀延生，心想閑緣，身營世務，是名世俗僧。
　　［五、勝義僧］，謂解慧有餘，辯才無礙，隨機演教，接物利生，是名勝義僧。

<xa>五淨德──僧五淨德</xa>
　　﹝出諸德福田經﹞
　　［一、發心離俗］，謂出家之人，發勇猛心，脫離凡俗，習佛菩提，而能懷佩道妙，為
<pb n="345"/>
世福田，是為初淨德也。（梵語菩提，華言道。）
　　［二、毀其形好］，謂出家之人，剃除鬚髮，毀壞相好，去世俗之塵，衣著如來之法服
，具佛威儀，為世福田，是為第二淨德也。
　　［三、永割親愛］，謂投佛出家，割絕父母親愛之情，一心精勤修道，以報父母生成之
德，兼能為世福田，是為第三淨德也。
　　［四、委棄軀命］，謂出家之人，能委棄身命，無所顧惜，惟務一心，求證佛道，兼能
為世福田，是為第四淨德也。
　　［五、志求大乘］，謂出家之人，常懷濟物之心，專志勤求大乘之法，度脫一切有情，
為世福田，是為第五淨德也。

<xa>五德──苾芻草五德</xa>
　　﹝出翻譯名義﹞
　　苾芻，雪山香草，謂其有五種德，以喻比丘亦具此德，故稱為苾芻也。（梵語比丘，華
言乞士。）
　　［一、體性柔軟］，體性柔軟者，以喻比丘能折伏身語意業之粗獷也。
　　［二、引蔓旁布］，引蔓旁布者，以喻比丘傳法度人延綿不絕也。
　　［三、馨香遠聞］，馨香遠聞者，以喻比丘戒德芬馥，為眾所聞也。
　　［四、能療疼痛］，能療疼痛者，以喻比丘能斷煩惱毒害之痛苦也。
　　［五、不背日光］，不背日光者，以喻比丘正見、思惟，常向佛日而不背也。

<xa>五法──比丘入眾五法</xa>
　　﹝舊名入眾五心，出四分僧羯磨﹞
　　［一、修慈愍物］，謂比丘入大眾中，應修慈心，憐愍於物，嚴淨律儀，整束身心，精
勤學道，是為修慈愍物。（梵語比丘，華言乞士。）
　　［二、謙下自卑］，謂比丘入大眾中，常用謙和，永絕憍慢，應自卑下，如拭塵巾，是
為謙下自卑。
　　［三、善知坐處］，謂比丘入大眾中，動止有時，若見上座，不應安坐，若見下座，不
應起立，是為善知坐處。（上座者，謂戒臘在前，道德聞達之比丘也。）
　　［四、說於法語］，謂比丘入於大眾中，不宜雜說論世俗事，若自說法，若請人說法，
是為說於法語。
<pb n="346"/>
　　［五、見過默然］，謂比丘入大眾中，若見僧中有不如理之事，若便言說，恐致別異，
故當安忍，默而不言，是為見過默然。

<xa>五眾</xa>
　　﹝出翻譯名義﹞
　　［一、比丘］，梵語比丘，華言乞士。乞是乞求之名，士是清雅之稱，謂上乞法以資慧
命，下乞食以資色身，淨命自活，福利眾生，破憍慢心，謙下自卑，以成清雅之德也。（淨
命者，以清淨之食，自活其命也。）
　　［二、比丘尼］，梵語尼，華言女。大智度論云：尼得無量律儀，故應次於比丘，佛以
儀法嫌於混雜，令在沙門後，故名比丘尼。（女人出家，始於佛姨母大愛道也。梵語沙門，
華言勤息。）
　　［三、式叉摩那］，梵語式叉摩那，華言學法女。行事鈔云：式叉尼具學三法，一根本
，謂不作四重，（即殺、盜、婬、妄也。）二學六法，（一不染心相觸，二不盜四錢，三不
斷畜生命，四不小妄語，五不非時飲食，六不飲酒。）三學行法，（即大尼所行，一切行法
。）為學此三法，故名式叉摩那。
　　［四、沙彌］，梵語沙彌，華言息慈。謂息世染之情，以慈濟群生也。蓋出家之人，初
入佛法，多存俗情，故須息惡行慈，是名沙彌。
　　［五、沙彌尼］，玄奘法師云：梵語室利摩拏理迦，華言勤策女。謂勤行善法，策進功
德，故名沙彌尼。

<xa>五處──乞食遮五處</xa>
　　﹝出顯揚聖教論﹞
　　謂比丘乞食，此之五處，當避嫌疑，不可往也。（梵語比丘，華言乞士。）
　　［一、唱令家］，唱令家者，謂歌唱曲令，但取歡娛，能亂禪定。比丘若行乞食，此處
不可往也。
　　［二、婬女家］，婬女家者，行止不潔，聲名不正，色慾因緣，障道根本。比丘若行乞
食，此處不可往也。
　　［三、酤酒家］，酤酒家者，謂酒是起罪因緣，能生過失。比丘若行乞食，此處不可往
也。
　　［四、王宮］，王宮者，貴戚之處，嚴禁之所，非可干冒。比丘若行乞食，此處不可往
<pb n="347"/>
也。
　　［五、旃陀羅］（又作旃荼羅），梵語旃陀羅，華言屠者。謂屠者之家，殺心盛大，惱
害眾生，見者傷慈，壞善根本。比丘若行乞食，此處不可往也。（旃荼羅者，華言嚴幟。謂
此屠者，惡業自嚴，行時搖鈴持竹為幖幟，以使人知其為惡者也。）

<xa>五觀──沙門受食五觀</xa>
　　﹝出大藏一覽﹞
　　梵語沙門，華言勤息。謂勤行善法，息滅惡事。凡受食時，先作五觀，然後方食，故名
沙門受食五觀也。
　　［一、計功多少，量彼來處］，計功多少者，智度論云：此食墾植收穫，舂磨淘汰，炊
煮及成，工用甚多。量彼來處者，僧祇律云：施主減其妻、子之分，求福故施。凡受食時，
當作此觀。
　　［二、忖己德行，全缺應供］，忖己德行，全缺應供者，毗尼母律云：若不坐禪誦經，
營三寶事，及不持戒，受人信施，為施所墮，則不宜受食。德行若全，則可應供受食。凡受
食時，當作此觀。（三寶者，佛寶、法寶、僧寶也。）
　　［三、防心離過，貪等為宗］，防心離過，貪等為宗者，明瞭論疏云：出家先須防心三
過，謂於上味食起貪，下味食起嗔，中味食起癡。以此不知慚愧，墮三惡道，凡受食時，當
作此觀。（三惡道者，餓鬼道、畜生道、地獄道也。）
　　［四、正事良藥，為療形枯］，正事良藥，為療形枯者，謂飢渴為主病，四百四病為客
病，故須以食而為醫藥，用資其身。凡受食時，當作此觀。（四百四病者，人身假地、水、
火、風、四大所成，一大不調，則生百一種病，四大共成四百四病也。）
　　［五、為成道業，應受此食］，為成道業，應受此食者，謂不食則飢渴病生，道業何成
？增壹阿含經云：多食致苦患，少食氣力衰，處中而食者，如秤無高下。凡受食時，當作此
觀。

<xa>五種邪命</xa>
　　﹝出大智度論﹞
　　謂以此五種邪法，用求利養，而自活命。為比丘者，當深戒之。（梵語比丘，華言乞士
。）
　　［一、詐現異相］，謂諸比丘違佛正教，於世俗人前，詐現奇特之相，令其心生敬仰，
<pb n="348"/>
而求利養，是為邪命。
　　［二、自說功能］，謂諸比丘，以辯口利詞，抑人揚己，自逞功能，令所見者，心生信
敬，而求利養，是為邪命。
　　［三、佔相吉凶］，謂諸比丘，攻學異術，卜命相形，講談吉凶，而求利養，是為邪命
。
　　［四、高聲現威］，謂諸比丘，大語高聲，詐現威儀，令人畏敬，而求利養，是為邪命
。
　　［五、說所得利，以動人心］，謂諸比丘，於彼得利，於此稱說；於此得利，於彼稱說
，令人動心，而求利養，是為邪命。

<xa>五法不得授人戒</xa>
　　﹝出四分律﹞
　　謂比丘當深信因果，常生慚愧，戒行精進，法義無忘，方堪授人戒法。若不能如是者，
則不可也。（梵語比丘，華言乞士。）
　　［一、無信］，信為萬善之本，眾德之基，比丘若不具足正信，則於戒法自必不能持守
，何況為師而授人戒也。
　　［二、無慚］，慚謂慚恥。比丘之心，若無慚恥，自必肆情縱欲，戒行有虧，故不可為
師而授人戒也。
　　［三、無愧］，愧謂羞愧，比丘之心，若無羞愧，自必毀犯戒法，不能悔過，故不可為
師而授人戒也。
　　［四、懶墯］，謂比丘懶墯恣縱，則自於戒律必不能堅守，何況為師而授人戒也。
　　［五、多忘］，謂比丘於諸法義，不能強記，心多忘失，則自於戒檢必有所遺，故不可
為師而授人戒也。

<xa>五不退</xa>
　　﹝出起信論疏﹞
　　［一、信不退］，謂十信位菩薩發大信心，篤信中道圓妙之理，常住平等，不遷不變，
信行滿足，而無退轉也。（十信者，信心、念心、精進心、慧心、定心、不退心、護法心、
迴向心、戒心、願心也。）
　　［二、位不退］，謂菩薩十信滿足，入十住位，乃至十行、十迴向位，即得分見法身，
<pb n="349"/>
住正定位，而不退轉也。（十住者，發心住、治地住、修行住、生貴住、方便具足住、正心
住、不退住、童真住、法王子住、灌頂住。十行者，歡喜行、饒益行、無嗔恨行、無盡行、
離癡亂行、善現行、無著行、尊重行、善法行、真實行也。十迴向者，救一切眾生離眾生相
迴向、不壞迴向、等一切佛迴向、至一切處迴向、無盡功德藏迴向、隨順平等善根迴向、隨
順等觀一切眾生迴向、真如相迴向、無縛解脫迴向、法界無量迴向也。）
　　［三、證不退］，謂菩薩三賢位滿即入初地，乃至七地；證徧滿法身，生無邊佛土，而
不退轉也。（三賢者，即十住、十行、十迴向，諸位菩薩也。初地至七地者，歡喜地、離垢
地、發光地、焰慧地、難勝地、現前地、遠行地也。徧滿法身者，謂法身之體，徧滿一切處
也。）
　　［四、行不退］，謂菩薩七地功德滿足，入於第八無功用地，一切功行永無退失也。（
第八無功用地，即不動地也。）
　　［五、煩惱不退］，謂菩薩十地滿足入等覺位，了煩惱即是菩提，豈更有煩惱之可退轉
也。（十地者，即前七地，更加不動地、善慧地、法雲地、是為十地也。等覺位者，去後妙
覺佛猶有一等，勝前諸位，得稱為覺。）

<xa>五法退菩提</xa>
　　﹝出涅槃經﹞
　　［一、樂在外道出家］，謂人之出家，當從正法修習善業成菩提果，若從外道，則增諸
邪見，作不善業，而菩提之心未有不退失者矣。（梵語菩提，華言道。）
　　［二、不修大慈之心］，謂修菩薩行者，當以平等大慈之心，愛念一切眾生與其清淨法
樂，然後得成菩提之果。若非此行，而菩提之心未有不退失者矣。
　　［三、好求法師過罪］，謂修菩薩行者，奉承師長如事父母，聽受其教，則菩提之果可
成，若窺伺以求其過，則不惟無聽受之誠，且虧事師之道，而菩提之心未有不退失者矣。
　　［四、常樂處在生死］，謂修菩薩行者，當勤精進，以求出離，則菩提之果可成。若耽
著五欲，造諸惡業，於諸生死心無厭離，而菩提之心未有不退失者矣。（五欲者，色慾、聲
欲、香欲、味欲、觸欲也。）
　　［五、不喜讀誦經典］，謂修菩薩行者，當信受如來所說經典，誠心讀誦，求其妙義，
依解進修，成菩提果。若不喜樂受持讀誦，則所修之行，無所依據，而菩提之心，未有不退
失者矣。

<pb n="350"/>
<xa>五乘</xa>
　　﹝出華嚴一乘教義分齊章﹞
　　［一、佛乘］，佛，梵語具雲佛陀，華言覺。乘即運載之義。謂如來以一乘實相之法，
運諸眾生同到涅槃彼岸，故名佛乘。（梵語涅槃，華言滅度。）
　　［二、菩薩乘］，菩薩，梵語具雲菩提薩埵，華言覺有情。謂菩薩之人以六度萬行為乘
，運諸眾生同出三界，故名菩薩乘。（六度者，一佈施、二持戒、三忍辱、四精進、五禪定
、六智慧也。三界者，欲界、色界、無色界也。）
　　［三、緣覺乘］，謂緣覺之人，因觀十二因緣除於我執，而悟真空涅槃之理，以此之法
，運出三界，故名緣覺乘。（十二因緣者，一無明、二行、三識、四名色、五六入、六觸、
七受、八愛、九取、十有、十一生、十二老死也。）
　　［四、聲聞乘］，謂聲聞之人，聞佛聲教，修苦集滅道四諦之法，而悟真空涅槃之理。
以此之法，運出三界，故名聲聞乘。
　　［五、小乘］，小乘者，即人天乘也。謂人天以五戒十善為乘，運出四趣，故名小乘。
（五戒者，不殺、不盜、不邪婬、不妄語、不飲酒也。十善者，不殺、不盜、不邪婬、不妄
語、不兩舌、不惡口、不綺語、不貪慾、不瞋恚、不邪見也。四趣者，修羅趣、餓鬼趣、畜
生趣、地獄趣也。）

<xa>五乘</xa>
　　﹝出華嚴一乘教義分齊章﹞
　　［一、佛乘］，佛，梵語具雲佛陀，華言覺。乘即運載之義。謂如來以一乘實相之法，
運諸眾生同到涅槃彼岸，是為佛乘。（梵語涅槃，華言滅度。）
　　［二、緣覺乘］，謂緣覺之人，由觀十二因緣生滅，除於我執等惑，覺悟真空之理，以
此因緣之法，運出三界，是為緣覺乘。（十二因緣者，一無明、二行、三識、四名色、五六
入、六觸、七受、八愛、九取、十有、十一生、十二老死也。三界者，欲界、色界、無色界
也。）
　　［三、聲聞乘］，謂聲聞之人，聞佛聲教，修生滅四諦之法，而悟真空涅槃之理，以此
四諦之法，運出三界，是為聲聞乘。（四諦者，苦諦、集諦、滅諦、道諦也。）
　　［四、天乘］，天即色界天也，謂彼諸天修根本有漏禪觀，欲惑不染，以此根本禪定，
運出欲界，是名天乘。（有漏者，謂漏落生死也。根本禪，即色界禪。謂能出生一切禪定故
也。）
<pb n="351"/>
　　［五、梵乘］，梵即淨也。謂諸菩薩以慈、悲、喜、捨四無量心，運諸眾生出生死海，
是名梵乘。（慈、悲、喜、捨者，慈能與樂，悲能拔苦，喜則離苦得樂，捨則冤親平等，此
四無量心，以由眾生無量，故菩薩之心亦無量也。）

<xa>五乘</xa>
　　﹝出盂蘭盆經疏﹞
　　乘即運載之義。謂人天等各以所修之法為乘，運載至其所至之處，故有五乘也。
　　［一、人乘］，人者忍也。於世間違順情境，悉能安忍故也。謂人以三歸五戒為乘，運
出四趣，生於人道，故名人乘。（三歸依，歸依佛、歸依法、歸依僧也。五戒者，不殺、不
盜、不邪婬、不妄語、不飲酒也。四趣者，修羅趣、餓鬼趣、畜生趣、地獄趣也。）
　　［二、天乘］，天者謂天然、自然、樂勝、身勝也。天以十善為乘，運出五道，得生欲
天。於修十善時，更能修習禪定，即生色界，無色界天，故名天乘。（十善者，不殺生、不
偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也。五道者，
人道、修羅道、餓鬼道、畜生道、地獄道也。）
　　［三、聲聞乘］，聲聞者，聞如來聲教而得悟道也。謂聲聞以四諦為乘，運出三界，到
於涅槃，故名聲聞乘。（四諦者，苦諦、集諦、滅諦、道諦也。三界者，欲界、色界、無色
界也。梵語涅槃，華言滅度。）
　　［四、緣覺乘］，緣覺者，謂觀十二因緣覺悟真空之理也。以十二因緣為乘，運出三界
，到於涅槃，故名緣覺乘。（十二因緣者，一無明、二行、三識、四名色、五六入、六觸、
七受、八愛、九取、十有、十一生、十二老死也。）
　　［五、菩薩乘］，菩薩，梵語具雲菩提薩埵，今稱菩薩者，從略也。華言覺有情，謂覺
悟一切有情眾生也。以六度為乘，運諸眾生，同出三界，而到涅槃彼岸，故名菩薩乘。（六
度者，一佈施、二持戒、三忍辱、四精進、五禪定、六智慧也。）

<xa>五事生天上</xa>
　　﹝出辯意經﹞
　　謂諸眾生能行此五事，則得生於天上也。
　　［一、慈心］，謂人不殺眾生，愛惜物命，令眾得安，是名慈心。
　　［二、賢良］，謂人不盜他人財物，佈施無慳，濟諸窮乏，是名賢良。
　　［三、貞潔］，謂人不犯外色，護戒奉齋，是名貞潔。
<pb n="352"/>
　　［四、誠信］，謂人不欺於人，護口四過，永無諂佞，是名誠信。（口四過者，妄言、
綺語、兩舌、惡口也。）
　　［五、不醉酒］，謂人尊崇善法，堅修梵行，不酗於酒，而發狂亂，是名不醉酒。

<xa>五種相──始生天有五種相</xa>
　　﹝出正法念處經﹞
　　［一、光明覆身相］，謂人初生天時，光明覆身，身無衣服，心作是念，勿令他天，見
我裸露，即於念時，他見有衣，而實無衣，是為第一相。
　　［二、欲見園林相］，謂人初生天時，已見天上所有之物，生希有心，而於園林等則未
曾見，故欲見之，而徧觀看，是為第二相。
　　［三、見天女生慚相］，謂人初生天時，見天中女，顏色羞慚，未敢正看，是為第三相
。
　　［四、見天生疑相］，謂人初生天時，若見餘天，雖欲前近，心生疑慮，意志不定，是
為第四相。
　　［五、升空生怖相］，謂人初生天時，欲升虛空，心生怖畏，設飛不高，去則不遠，或
傍城壁，或依附地，是為第五相。

<xa>五淨居天</xa>
　　﹝出楞嚴經﹞
　　五淨居天者，謂聲聞之人，斷欲界九品思惑盡，證第三阿那含果，而居其中，亦名五不
還天。若據俱舍圖言，此五天次第而上。若據楞嚴經言，此五天，皆橫在第四禪天中，彼四
禪天，但能聞此五天之名，而不能知見。如世間聖地道場，多有羅漢所居，而人不能見也。
（九品者，欲界思惑三品中，每品又各分上中下三品，故言九品也。梵語阿那含，華言不來
，不來即不還，謂不還來欲界受生也。）
　　［一、無煩天］，謂此天苦樂兩滅，心境不交，則無煩惱，故名無煩天也。（苦樂兩滅
者，離欲界苦及色界樂也。心境不交者，心與境不交接也。）
　　［二、無熱天］，熱即熱惱。謂此天機括獨行，研交無地，故名無熱天也。（機括獨行
者，機謂弩牙，括與筈同，謂箭所受弦之處，皆取可發之義，以喻於心也。前苦樂之境雖滅
，猶存能滅之念，故云機筈獨行。至此天中，研究此心與境交接之念，無依無處，則無熱惱
，故云研交無地也。）
<pb n="353"/>
　　［三、善見天］，謂此天於十方世界，妙見圓澄，更無塵象，及一切沉垢，故名善見天
也。（十方世界等者，謂一心在定，定能發慧，於慧心中，見十方界圓遍澄凝，更無世界內
外塵象，及無心地昏沉之垢也。）
　　［四、善現天］，謂此天精見現前，陶鑄無礙，故名善現天也。（精見現前，陶鑄無礙
者，范土曰陶，鎔金曰鑄。以妙精明見陶鑄，一切像空，無障礙故也。）
　　［五、色究竟天］，謂此天究竟群幾，窮色性性入無邊際，故名色究竟天也。（究竟群
幾者，幾謂幾微，言究盡諸色幾微之處也。窮色性性入無邊際者，色性所依之性，故云性性
，性本無邊，若研窮之，則入於無邊際矣。）

<xa>五支功德──初禪天定五支功德</xa>
　　﹝出法界次第﹞
　　支即支分，如樹之根幹，是一枝條有異，禪支之義亦爾，從一定心出生五支故也。又支
持之義，謂定心淺薄，易於搖動，若得覺觀等法支持，則定心安隱牢固，故名支也。
　　［一、覺支］，初心在緣為覺。謂行者於定中發初禪，清淨色法，觸其身根，心大驚悟
。爾時初覺此觸，故名覺支。
　　［二、觀支］，細心分別為觀。謂行者既證初禪，即以細心分別禪中諸妙功德，境界分
明，故名觀支。
　　［三、喜支］，欣慶之心為喜。謂行者獲得初禪天定，利益甚多，如是思惟，歡喜無量
，故名喜支。
　　［四、樂支］，怡悅之心為樂。謂行者喜心既息，則恬然靜慮，受禪之樂，故名樂支。
　　［五、一心支］，心與定法相應為一。謂行者初證禪時，心依覺觀喜樂之法，故有細微
散亂，若喜樂心息，自然心與定一，故名一心支。

<xa>五支功德──三禪天定五支功德</xa>
　　﹝出法界次第﹞
　　［一、捨支］，離喜不悔之心為捨。謂行者欲離二禪時，以種種因緣，訶責於喜。喜既
滅謝，三禪即發。若證三禪之樂，則捨二禪之喜，不生悔心，故名捨支。
　　［二、念支］，念即愛念。謂行者既發三禪之樂，樂從內起，應須愛念，樂則增長，故
名念支。
　　［三、慧支］，解知之心為慧。謂行者既發三禪之樂，此樂微妙，若非善巧解慧，則不
<pb n="354"/>
能方便長養，故名慧支。
　　［四、樂支］，怡悅之心為樂。謂行者發三禪樂已，若能善用捨、念、慧三支，將獲此
樂，樂則遍身，若離三禪，餘地更無遍身之樂，故名樂支。
　　［五、一心支］，心與定法相應為一。謂行者受樂心息，則心與定一，澄渟不動，故名
一心支。

<xa>五婬──欲天五婬</xa>
　　﹝出天台四教義集註﹞
　　［一、地居二天，形交成婬］，謂四天王天居須彌山腹，忉利天居須彌山頂，故名地居
。此之二天，男女和合，與世無異也。（四天王者，東方持國天王、南方增長天王、西方廣
目天王、北方多聞天王也。梵語須彌，華言妙高。梵語忉利，華言三十三。）
　　［二、夜摩天勾抱成婬］，梵語夜摩，華言善時分。此天於諸欲境知時分，故不以形交
，但勾抱也。
　　［三、兜率天執手成婬］，梵語兜率，華言知足。此天於諸欲境知止足，故而不勾抱，
但執手也。
　　［四、化樂天對笑成婬］，謂此天欲心微薄，亦不執手，但對笑也。
　　［五、他化天相視成婬］，謂此天慾念漸盡，亦不對笑，但相視也。

<xa>五種梵音</xa>
　　﹝出長阿含經﹞
　　梵音者，即大梵天王所出之聲，而有五種清淨之音也。
　　［一、正直音］，謂諸梵天，禪定持身，無諸欲行，而其音聲端正，質直而不邪曲，是
名正直音。
　　［二、和雅音］，謂諸梵天，心離欲染，愛樂律儀，而其音聲柔和典雅，離諸粗獷，是
名和雅音。
　　［三、清徹音］，不濁曰清，透明曰徹。謂諸梵天戒行清淨，心地圓明，而其音聲，清
淨明徹，是名清徹音。
　　［四、深滿音］，謂諸梵天淨行圓滿，心光湛寂，而其音聲，幽深充滿，而不淺陋，是
名深滿音。
　　［五、週徧遠聞音］，足備曰周，普通曰遍，謂諸梵天心光瑩淨，普映十方，而其音聲
<pb n="355"/>
週徧遠聞，而不迫窄，是名週徧遠聞音。

<xa>五衰相──天大五衰相</xa>
　　﹝出法苑珠林﹞
　　［一、衣服垢穢］，謂諸天眾銖衣妙服，光潔常鮮。福盡壽終之時，自生垢穢，是為大
衰相也。（銖衣者，十黍重曰銖。諸天之衣，重六銖，故名銖衣。）
　　［二、頭上華萎］，謂諸天眾寶冠珠翠，彩色鮮明。福盡壽終之時，頭上冠華，自然萎
悴，是為大衰相也。
　　［三、腋下汗流］，謂諸天眾勝體微妙，輕清潔淨。福盡壽終之時，兩腋自然流汗，是
為大衰相也。
　　［四、身體臭穢］，謂諸天眾妙身殊異，香潔自然。福盡壽終之時，忽生臭穢，是為大
衰相也。
　　［五、不樂本座］，謂諸天眾，最勝最樂，非世所有。福盡壽終之時，自然猒居本座，
是為大衰相也。

<xa>五衰相──天小五衰相</xa>
　　﹝出法苑珠林﹞
　　［一、樂聲不起］，謂諸天音樂，不鼓自鳴。衰相現時，其聲自然不起，是為小衰相也
。
　　［二、身光忽滅］，謂諸天眾身光赫弈，晝夜昭然。衰相現時，其光不現，是為小衰相
也。
　　［三、浴水著身］，謂諸天眾肌膚香膩，妙若蓮華，不染於水。衰相現時，浴水沾身，
停住不幹，是為小衰相也。
　　［四、著境不捨］，謂諸天眾欲境殊勝，自然無有耽戀。衰相現時，取著不捨，是為小
衰相也。
　　［五、眼目數瞬］，謂諸天眾天眼無礙，普觀大千。衰相現時，其目數瞬，是為小衰相
也。

<xa>五種可愛樂法──國王五種可愛樂法</xa>
　　﹝出佛為優填王說王法政論經﹞
<pb n="356"/>
　　［一、恩養蒼生可愛樂法］，謂國王能布德施仁，利濟群生，使各遂其性，咸歸治化。
是以普天之下，咸被恩澤，無不愛樂也。
　　［二、英勇具足可愛樂法］，謂國王英武神授，智勇天錫，德覆萬邦，威加四海。未降
伏者，能降伏之；已降伏者，能攝護之。是以普天之下，畏威懷德，無不愛樂也。
　　［三、善權方便可愛樂法］，謂國王智謀機變，神用莫測，於柔順服從者，方便而保愛
之；強戾梗化者，則方便而制伏之。是以普天之下，畏威懷德，無不愛樂也。（梗化者，謂
強梗弗順化也。）
　　［四、正受境界可愛樂法］，謂國王善能籌量府庫儲蓄多寡，以仁愛心賜與親族人民。
凡疾病者，令醫治之；貧乏者，悉賑濟之。是以普天之下，咸被恩澤，無不愛樂也。
　　［五、勤修善法可愛樂法］，謂國王具足淨信，能信過去未來善不善業人天果報，修習
正因，以證聖果。是以普天之下，尊仰效慕，無不愛樂也。

<xa>五不退──生淨土五不退</xa>
　　﹝出淨土十疑論﹞
　　［一、大悲攝持不退］，謂眾生得生淨土者，以阿彌陀佛大悲願力，攝持不捨，故得不
退轉也。
　　［二、佛光照燭不退］，謂眾生得生淨土者，常被佛光照燭，故菩提之心，日得增長，
而不退轉也。
　　［三、常聞法音不退］，謂眾生得生淨土者，聞諸水鳥樹林風聲樂響，皆說苦空無我之
法，是以常起念佛、念法、念僧之心，而不退轉也。
　　［四、善友同居不退］，謂眾生得生淨土者，以由彼國純諸菩薩以為勝友，內無煩惱惑
業之累，外無邪魔惡緣之境，故一生之後，即不退轉也。
　　［五、壽命無量不退］，謂諸眾生得生淨土者，即得壽命無量，與佛菩薩平等無二，故
一生之後，即不退轉也。

<xa>五事生人中</xa>
　　﹝出辯意經﹞
　　謂諸眾生能行此五事，則得於人中受生也。
　　［一、佈施］，謂人常行仁慈，不吝財寶，賑濟貧窮，是名佈施。
　　［二、持戒］，謂人心常念戒，憶持無忘，不作諸惡，是名持戒。
<pb n="357"/>
　　［三、忍辱］，謂人若遇非理相干，能以情恕，安忍不動，是名忍辱。
　　［四、精進］，謂人直心向道，勤行眾善，無有懈怠，是名精進。
　　［五、忠孝］，謂人秉心端正，事君能致其身，事親能竭其力，是名忠孝。

<xa>五苦──人有五苦</xa>
　　﹝出法苑珠林並五苦章句經﹞
　　［一、母人懷妊，從死得生］，謂人托胎，居母腹中，生髒之下，熟髒之上，迫迮倒懸
，苦痛無量；及至出胎，熱風觸身，如履刀劍，失聲大叫，頓昧前因，是為生苦。
　　［二、老人顏色敗壞］，謂人老年，發白齒落，目昏耳聵，四大不調，百節疼痛，頭低
腰屈，起坐呻吟，是為老苦。（四大者，地大、水大、火大、風大也。）
　　［三、病人困劣］，謂人以四大為體，一大不調，百一病生，四大不調，四百四病同時
俱作，形骸苦痛，如被杖楚，手足不仁，氣力虛竭，起坐須人，是為病苦。
　　［四、人死風刀斷脈］，謂人臨命終時，四大分散，痛毒辛酸，慈親孝子，莫能相救，
風刀解身，苦不可忍，是為死苦。
　　［五、犯罪人束縛送獄］，謂人違國正法，冒犯罪愆，枷鎖縈身，係閉牢獄，受諸刑罰
，苦不可言，是為獄苦。

<xa>五事恃怙──眾生五事恃怙</xa>
　　﹝出出曜經﹞
　　恃怙，猶倚賴也。佛為愚癡眾生，恃怙所有，不念世相無常，恣意放逸，不求出世無為
之道，故說此五事以警發之。
　　［一、恃怙年少］，謂人倚賴年少血氣剛強，隨情任意，恣作非為，而不顧衰老之逼身
也。
　　［二、恃怙端正］，謂人倚賴形貌端正，嬌媚於人，取相生欲，不自羞愧，而不顧老丑
之逼身也。
　　［三、恃怙力勢］，謂倚賴勢力強盛，任作威福，陵蔑於他，無所畏忌，不顧衰患之逼
身也。
　　［四、恃怙才器］，謂倚賴才調器量，超越卓異，妄自尊大，輕藐於人，而不顧禍患之
逼身也。
　　［五、恃怙貴族］，謂人倚賴種族尊貴，閥閱高顯，憍傲縱恣，侮慢於人，而不顧衰敗
<pb n="358"/>
之相尋也。

<xa>五人非器</xa>
　　﹝出華嚴經疏﹞
　　謂此五人皆非受道之器也。
　　［一、無信非器］，謂有眾生，溺於邪見，聞於大經而生疑謗，墮諸惡道，是為無信非
器。
　　［二、違真非器］，謂有眾生，心自違真逐妄，依傍經法，以求名利，不淨說法，集諸
邪行，是為違真非器。
　　［三、乖實非器］，謂有眾生，乖於實道，多無正見，但依言取文，隨聲取義，超情至
理，不入於心，是為乖實非器。（超情至理者，謂超越情量至極之理也。）
　　［四、狹劣非器］，華嚴出現品云：一切二乘，不聞此經，何況受持。故雖在座，如聾
如瞽，是為狹劣非器。（二乘者，聲聞乘、緣覺乘也。）
　　［五、守權非器］，謂三乘共教諸菩薩等，隨宗所修，行布行位權小之法，不信圓融具
德之道，是為守權非器。（三乘者，聲聞乘、緣覺乘、菩薩乘也。共教者，三乘共學般若之
教也。隨宗者，隨三乘所宗之法也。行布行位者，謂行列排布行位之次第也。）

<xa>五種不男</xa>
　　﹝出法華文句記﹞
　　法華經云：菩薩不應親近五種不男之人，以為親厚。正謂此五種也。
　　［一、生不男］，謂人從生來，男根不滿，是名生不男。
　　［二、犍不男］，犍謂人以刀去其男根，是為犍不男。
　　［三、妒不男］，謂男根似無，見他行婬，因生妒心，遂或有根，是名妒不男。
　　［四、變不男］，謂根能變現也，遇男則變為女，遇女則變為男，是名變不男。
　　［五、半不男］，謂半月能男，半月不能男，是名半不男。

<xa>五障──女有五障</xa>
　　﹝出法華經﹞
　　法華經中謂舍利弗不知龍女是大乘根器，宿習圓因而得成佛，以為例同報障女流，故說
女人有五種障也。然說此五障者，欲令女人知有此障，即當發菩提心，行大乘行，早求解脫
<pb n="359"/>
也。
　　［一、不得作梵天王］，謂梵天因中，修持戒善，得獲勝報，而為天王。若女人身器欲
染，則不得作梵天王。
　　［二、不得作帝釋］，謂帝釋勇猛少欲，修持戒善，報為天主。若女人雜惡多欲，則不
得作帝釋也。（帝釋，梵語釋提桓因，華言能天主，即忉利天主也。）
　　［三、不得作魔王］，謂魔王因中，十善具足，尊敬三寶，孝奉二親，報生欲界他化自
在天，而作魔王。若女人輕慢嫉妒，不順正行，則不得作魔王也。（魔王即他化自在天王也
。十善者，不殺、不盜、不邪婬、不妄言、不兩舌、不惡口、不綺語、不貪慾、不瞋恚、不
邪見也。三寶者，佛寶、法寶、僧寶也。）
　　［四、不得作轉輪聖王］，謂轉輪聖王因中，行十善道，慈愍群生，報作輪王。若女人
無有慈愍淨行，則不得作轉輪聖王也。
　　［五、不得作佛］，謂如來行菩薩道，愍念一切，心無染著，乃得成佛。若女人身口意
業，情慾纏縛，則不得作佛也。

<xa>五位──結胎五位</xa>
　　﹝出析玄記﹞
　　［一、揭邏藍］，梵語揭邏藍，華言雜穢。謂人於胎位中，初七日內，受質之相，狀如
凝酥，是名揭邏藍。
　　［二、頞部曇］，梵語頞部曇，華言疱。謂人於胎位中，二七日內，形成之相，狀如瘡
疱，是名頞部曇。
　　［三、閉戶］，梵語閉戶，華言凝結。謂人於胎位中，三七日內，形成之相，狀如厚肉
，是名閉戶。
　　［四、健南］，梵語健南，華言凝厚。謂人於胎位中，四七日內，形成之相，狀漸堅硬
，是名健南。
　　［五、缽羅賒佉］，梵語缽羅賒佉，華言形位。謂人於胎位中，五七日之後，四支諸根
，形分具足，是名缽羅賒佉。（四支者，二手、二足也。諸根者，眼、耳、鼻、舌、身、意
也。）

<xa>五行</xa>
　　﹝出圓覺鈔﹞
<pb n="360"/>
　　五行者，於六度中合定、慧二度，為止觀一門，故名五行也。
　　［一、佈施］，佈施者，謂內外資財，以清淨心悉能施之，而無吝惜也。（內資財，即
身命法也。外資財，即世間財物也。）
　　［二、持戒］，持戒者，即防非止惡之義。謂奉持如來戒律，則能防止身口所作之惡也
。
　　［三、忍辱］，忍辱者，謂於違逆之境，遇諸毀罵惱害之事，皆能安忍，心無恚恨也。
　　［四、精進］，精進者，謂修諸善道，精勤無怠，心心相續，不自放逸也。
　　［五、止觀］，止觀者，止是禪定之勝因，觀是智慧之由藉，謂若能成就二法，自然定
慧圓明也。

<xa>五門──修行五門</xa>
　　﹝出起信論疏﹞
　　［一、修行施門］，施有三義：謂若見一切來求索者，所有財物，隨力施與，捨自慳貪
，令彼歡喜，即資生施也。若見厄難，恐怖危逼，隨己堪任，方便救濟，令彼無畏，即無畏
施也。若有眾生，來求法者，隨己所解，方便為說，不為貪求名利恭敬，唯念自利利他，迴
向菩提，即法施也，是名修行施門。
　　［二、修行戒門］，謂不作眾惡，遠離憒鬧，修頭陀行，乃至小罪心生怖畏，慚愧改悔
；不輕如來所制禁戒，常護譏嫌，防止過失，故名修行戒門。（梵語頭陀，華言抖擻。謂抖
擻塵勞也。）
　　［三、修行忍門］，謂能忍受他人損惱，心不懷報；亦當忍於利、衰、毀、譽、稱、譏
、苦、樂等八法，故名修行忍門。
　　［四、修行進門］，謂於諸善事，心不懈退，立志堅強，勤修一切功德，自利利他，速
離眾苦，是名修行進門。
　　［五、修行止觀門］，止謂遮止，一切境界散亂之相，隨順奢摩他故。觀謂分別因緣生
滅之相，隨順毘缽舍那故。以此二義，漸漸修習，不相捨離，令得成就，是名修行止觀門。
（梵語奢摩他，華言止。梵語毘缽舍那，華言觀。）

<xa>五種法──佈施離五種法</xa>
　　﹝出優婆塞戒經﹞
　　［一、不選有德無德］，謂菩薩行慧施時，平等普濟，不擇冤親。於有德人，生愛敬心
<pb n="361"/>
；於無德人，起憐愍心，是名不選有德無德。
　　［二、不說善惡］，謂菩薩行慧施時，以平等慈，於善不善，各隨所願，普皆饒益，是
名不說善惡。
　　［三、不擇種姓］，謂菩薩行慧施時，無分種姓貴賤，凡有所需，普皆施與，是名不擇
種姓。
　　［四、不輕求］，謂菩薩行慧施時，見來乞者，起殷重心，而給所須，以濟其乏，是名
不輕求。
　　［五、不惡口罵］，謂菩薩行慧施時，凡有求索者，不出丑惡之語而毀辱之，是名不惡
口罵。

<xa>五福報──施食獲五福報</xa>
　　﹝出施食獲五福報經﹞
　　［一、施命］，謂人七日不得食則死，若能以食施之，即為施命。其施命者，得世世長
壽、財富無量報。
　　［二、施色］，謂人不得食，顏色憔悴，若能以食施之，即為施色。其施色者，得世世
端正、人見歡喜報。
　　［三、施力］，謂人不得食，身羸力弱，若能以食施之，即為施力。其施力者，得世世
多力、終無耗減報。
　　［四、施安］，謂人不得食，心愁身危，不能自安，若人以食施之，即為施安。其施安
者，得世世安隱、不遇災患報。
　　［五、施辯］，謂人不得食，困不能言，若能以食施之，即為施辯。其施辯者，得辯慧
通達、聞者喜悅報。

<xa>五不死──施果感五不死</xa>
　　﹝出付法藏經﹞
　　經云：毗婆屍佛時，有一比丘，患頭痛。薄拘羅尊者，持一訶梨勒果施彼食之，其病即
愈。因施果故，九十一劫，天上人間，享福快樂，未嘗有病。最後生婆羅門家，其母早亡，
父娉後妻，苦厭拘羅，五度加害，皆無所損。及年既長，出家學道，得阿羅漢果。（梵語毗
婆屍，華言勝觀。梵語薄拘羅，華言善容。梵語訶梨勒，華言天主持來。劫，梵語具雲劫波
，華言分別時節。梵語婆羅門，華言淨行。梵語阿羅漢，華言無學。）
<pb n="362"/>
　　［一、置鏊不死］，謂薄拘羅年幼，後母作餅，從而索之，後母憎嫉，擲置鏊上，鏊雖
焦熱，不能燒害也。
　　［二、釜煮不死］，謂薄拘羅後母煮肉，從而索之，母益瞋恚，尋擲釜中，釜雖極熱，
亦不能害也。
　　［三、水溺不死］，謂薄拘羅後母向河，從而逐去，母即嫌惡，尋擲水中，水雖深而不
能溺也。
　　［四、魚吞不死］，謂薄拘羅由擲水中，雖大魚吞之，而不能害也。
　　［五、刀割不死］，謂薄拘羅被魚吞之，其魚亦遭捕入市，遇父買歸，將剖魚腹，拘羅
尚活，告父安庠，無致傷兒，父既見子，喜抱而出，即無損傷也。

<xa>五戒</xa>
　　﹝出增壹阿含經﹞
　　［一、不殺戒］，謂人若於彼眾生，妄加殺害，而奪其命，死墮惡道；或生人中，亦壽
命短促。若不作是事，名不殺戒。
　　［二、不偷盜戒］，謂人若於有主物不與而竊取之，死墮惡道；或生人中，亦受貧乏報
。若不作是事，名不偷盜戒。
　　［三、不邪婬戒］，謂人若婬泆無度，好犯他人妻妾，死墮惡道；或生人中，妻妾亦不
貞良。若不作是事，名不邪婬戒。
　　［四、不妄語戒］，謂人若妄造虛言，隱覆實事，誑惑眾聽，死墮惡道；或生人中，亦
口氣臭惡，為人所憎。若不作是事，名不妄語戒。
　　［五、不飲酒戒］，謂人若飲酒則縱逸狂悖，昏亂愚癡，無有智慧。若不飲者，是名不
飲酒戒。

<xa>五戒配五常五行</xa>
　　﹝出仁王經疏﹞
　　［一、不殺配仁］，慈愛好生曰仁，五行之木亦主於仁，仁則不殺，故以不殺配仁也。
　　［二、不盜配智］，邪正明瞭曰智，五行之水亦主於智，智則不盜，故以不盜配智也。
　　［三、不邪婬配義］，制事合宜曰義，五行之金亦主於義，義則不邪婬，故以不邪婬配
義也。
　　［四、不妄語配信］，真實不欺曰信，五行之土亦主於信，信則不妄語，故以不妄語配
<pb n="363"/>
信也。
　　［五、不飲酒配禮］，處事有則曰禮，五行之火亦主於禮，禮則防於過失，故以不飲酒
配禮也。

<xa>五種功德力──忍辱五種功德力</xa>
　　﹝出法集經﹞
　　［一、能忍所打］，謂菩薩以得如響平等智力，雖被人捶打，而能忍受不加報也。（如
響者，謂如空谷之答眾響也。）
　　［二、能忍所惱］，謂菩薩以得鏡像平等智力，雖被人惱害，而能忍受不加報也。（鏡
像者，謂如明鏡之現眾像也。）
　　［三、能忍所嗔］，謂菩薩以得如幻平等智力，雖被人嗔呵，而能忍受不加報也。（如
幻者，謂如變幻而不實也。）
　　［四、八法不動］，八法者，利、衰、毀、譽、稱、譏、苦、樂也。謂菩薩以得清淨平
等智力，故世間八法皆不能動也。
　　［五、煩惱不染］，謂菩薩以得世法清淨平等智力，故一切煩惱皆不能染也。

<xa>五相──修忍五相</xa>
　　﹝出菩薩善戒經﹞
　　忍即安忍，菩薩為化度一切眾生，而諸眾生雖以種種諸惡加我，悉無嗔恨，故有五種相
也。
　　［一、眾生相］，菩薩若被他人打罵，即觀宿世流轉生死之時，一切眾生皆我父母師長
，當生恭敬；由此觀故，滅怨憎相，生親友相，如是修於慈忍，成就眾生，是為眾生相。
　　［二、法相］，菩薩修慈忍時，諦觀世間一切諸法，皆即法界真實之理，無取無捨，無
嗔無喜，平等一相；由是觀故，滅眾生相，成就法相，是為法相。
　　［三、無常相］，菩薩修慈忍時，思惟一切眾生，及諸萬物，皆悉無常；誰是罵者，誰
是受者，言語性空，剎那不住，由是觀故，破於常相，成就忍心，是為無常相。（梵語剎那
，華言一念。）
　　［四、苦相］，菩薩修慈忍時，觀察眾生，皆有生死之苦，若遭其辱，不應瞋恚，當救
彼苦；我若瞋恚，其苦轉增，由能修忍，斷諸苦惱，成無上道，是為苦相。
　　［五、無我、我所相］，我，主宰之義，即眾生所執之假名也。我所，即五陰之身。菩
<pb n="364"/>
薩以智慧觀察四大本空，五陰非有，則我及我所，俱不可得，是為無我、我所相。（五陰者
，色陰、受陰、想陰、行陰、識陰也。四大者，地大、水大、火大、風大也。）

<xa>五福德──說法五福德</xa>
　　﹝出賢者五福德經﹞
　　［一、長壽］，謂前世說法時，上中下語一一皆善。若好殺者，以聞法故，而能止殺，
是故今世得長壽福德。（上中下語，即經之序分、正宗分、流通分也。）
　　［二、多財］，謂前世說法時，上中下語教人佈施。若盜竊者，聞法不盜，便能行施，
是故今世得多財福德。
　　［三、端正無比］，謂前世說法時，上中下語隨順正法，令聞法者，和氣安心，顏色悅
懌，自生光澤，是故今世得端正無比福德。
　　［四、名譽遠聞］，謂前世說法時，上中下語以善及人，令聞法者，歸敬三寶，相從者
眾，是故今世得名譽遠聞福德。（三寶者，佛寶、法寶、僧寶也。）
　　［五、聰明大智］，謂前世說法時，上中下語樂說無吝，令聞法者妙慧開解，是故今世
得聰明大智福德。

<xa>五種想──菩薩聽法五種想</xa>
　　﹝出瑜伽師地論﹞
　　［一、作寶想］，謂菩薩聽法，當念正法尊貴，希有難得，是名作寶想。
　　［二、作眼想］，謂菩薩聽法，當念此法如眼，開我昏暗，令生智慧，是名作眼想。
　　［三、作明想］，謂菩薩聽法，當念正法如日，光明一切等照，是名作明想。
　　［四、作大果勝功德想］，謂菩薩聽法，當念此法，令我能得涅槃及大菩提勝功德果，
是名作大果勝功德想。（梵語涅槃，華言滅度。梵語菩提，華言道。）
　　［五、作無罪大適悅想］，謂菩薩聽法，當念於現法中，雖未證得涅槃及大菩提，即當
於法如實修行止觀，離諸罪垢，得大悅樂，是名作無罪大適悅想。（止觀者，止即止息散亂
，觀即觀照昏暗也。）

<xa>五種不作異意──聽法五種不作異意</xa>
　　﹝出瑜伽師地論﹞
　　論云：謂諸菩薩欲從善友聽聞法時，於說法師，有五種處不應作異意，當以純淨心，屬
<pb n="365"/>
耳而聽也。
　　［一、於壞戒不作異意］，謂若聽法時，須一心信受，不可起念：此說法師破戒不住律
儀，我今不應從彼聽法。是名於壞戒不作異意。
　　［二、於壞族不作異意］，謂若聽法時，須一心信受，不可起念：此說法師種姓微賤，
我今不應從彼聽法。是名於壞族不作異意。
　　［三、於壞色不作異意］，謂若聽法時，須一心信受，不可起念：此說法師容貌丑陋，
我今不應從彼聽法。是名於壞色不作異意。
　　［四、於壞文不作異意］，謂若聽法時，須一心信受，不可起念：此說法師言辭不文，
我今不應從彼聽法。是名於壞文不作異意。
　　［五、於壞美不作異意］，謂若聽法時，須一心信受，不可起念：此說法師多懷忿恚，
不以美言宣說諸法，我今不應從彼聽法。是名於壞美不作異意。

<xa>五心</xa>
　　﹝出宗鏡錄﹞
　　［一、率爾心］，率爾猶卒然也。謂人一念之心，初對於境，卒然任運而起，未分別善
惡，是名率爾心。
　　［二、尋求心］，謂人一念之心，既對於境明瞭，即推尋求覓而生分別，是名尋求心。
　　［三、決定心］，謂人一念之心，於所緣境法，既能分別，則審知善惡，決定不謬，是
名決定心。
　　［四、染淨心］，謂人一念之心，於法既審知是善是惡，則染淨自然而分，是名染淨心
。
　　［五、等流心］，等謂平等，流即流類。謂人一念之心，於善惡法染淨既分，則各隨類
相續，於善法則繼淨想；於惡法則繼染想。唸唸相續，前後無異，是名等流心。

<xa>五種染──治五種染</xa>
　　﹝出華嚴經疏﹞
　　［一、持戒治破戒染］，謂修菩薩行者，能持諸戒律，以淨身心，制伏過非，則離一切
破戒之污染也。
　　［二、入禪治貪慾染］，謂修菩薩行者，修習禪定，安心理境，寂靜無為，則離一切貪
慾之污染也。
<pb n="366"/>
　　［三、神通治邪歸依染］，妙用不測謂之神，自在無礙謂之通。若諸眾生歸依邪師邪行
者，菩薩能以神通攝化，令其舍邪歸正，則無邪妄歸依染也。
　　［四、四無量治妄行功德染］，四無量即慈悲喜捨之心也。妄行謂所行非正也。功德謂
所求邪福也。若諸眾生婬祀求福，妄修功德者，菩薩能以此四心攝化，令其依於正法，修諸
善業，則無妄行功德染也。
　　［五、四無色定治妄修解脫染］，四無色定者，即無色界中空處定、識處定、無所有處
定，非非想處定也。若諸外道，以有漏心，妄修邪定，以求解脫者，菩薩能以此四無色定攝
化，令其依於正法，修證解脫，則無妄修解脫之染也。

<xa>五念門──修淨土五念門</xa>
　　﹝出無量壽經論﹞
　　［一、禮拜門］，謂修淨土之人，清淨身業，面對阿彌陀如來，一心翹勤恭敬禮拜，願
生彼國，是名禮拜門。（梵語阿彌陀，華言無量壽。）
　　［二、讚歎門］，謂修淨土之人，清淨口業，稱嘆如來名號功德，光明智相，如實修行
，求生彼國，是名讚歎門。
　　［三、作願門］，謂修淨土之人，清淨意業，發大誓願，如實修行奢摩他，求生彼國，
是名作願門。（梵語奢摩他，華言止，謂止息散亂之心也。）
　　［四、觀察門］，謂修淨土之人，用觀觀察則有三種：一觀察彼佛國土功德莊嚴，二觀
察阿彌陀佛功德莊嚴，三觀察彼諸菩薩功德莊嚴，如實修行毗婆舍那，求生彼國，是名觀察
門。（梵語毗婆舍那，華言觀，謂觀破昏暗之心也。）
　　［五、迴向門］，謂修淨土之人，觀察一切世間苦惱眾生，願同生彼國土，所有自己功
德善根，悉以迴向一切眾生，共證無上覺，是名迴向門。

<xa>五種懺悔</xa>
　　﹝出小彌陀懺﹞
　　普賢觀經云：若國王大臣欲懺悔者，當修行五事，即是名懺悔也。
　　［一、不必禮拜，應常憶念第一義空］，謂不必拘於禮誦之功，但當存心憶念正理，不
謗三寶，不於修梵行人作惡留難，是即懺悔也。
　　［二、孝養父母，恭敬師長］，梵網經云：孝名為戒，亦名制止。既能孝養父母，恭敬
學法受戒之師，則無悖逆之罪，是即懺悔也。
<pb n="367"/>
　　［三、正法治國，不邪枉人民］，謂以正順之道，治安邦國，亦常教化人民，敬信三寶
，修持戒善，勿以邪法枉屈於人，是即懺悔也。
　　［四、於六齋日，敕諸境內令行不殺］，六齋日，即每月初八、十四、十五、二十三、
二十九、三十日。以此六日，四天王差遣使者，巡察世間。若遇修善人民，注祿增壽；不善
人民，即降災殃。若能敕諸境內，令行不殺，則合國常臻福善，永享安榮，是即懺悔也。（
四天王者，東方持國天王、南方增長天王、西方廣目天王、北方多聞天王。）
　　［五、深信因果，知佛不滅］，所作為因，感報為果。謂若信因果不虛，則無造惡之過
；若知法身常住，則無斷滅之見。是即懺悔也。

<xa>五法──懺悔五法</xa>
　　﹝出圓覺略疏鈔﹞
　　懺，梵語具雲懺摩，華言悔過。今雲懺悔者，華梵兼稱也。謂比丘有罪，須請大比丘為
證，具此五法而行懺悔也。（梵語比丘，華言乞士。大比丘即上座也。）
　　［一、袒右肩］，謂行懺悔時，須著袈裟，當袒右肩，以便執侍作務使令也。
　　［二、右膝著地］，謂行懺悔時，當右膝著地，以顯翹勤懇切之誠也。
　　［三、合掌］，謂行懺悔時，須合掌當胸，以表誠心之不亂也。
　　［四、禮足］，謂行懺悔時，當頂禮大比丘足，以見卑下至敬之禮也。
　　［五、說罪名］，謂行懺悔時，當說自身所犯罪名，或得僧殘罪，或波逸提罪之類，對
眾發露，不得覆藏也。（僧殘罪者，如人被斫，猶有咽喉，故名為殘。若犯此罪僧，作法除
故也。梵語波逸提，華言墮，謂死墮地獄也。）

<xa>五悔</xa>
　　﹝出天台四教儀﹞
　　五種皆稱悔者，以其皆能滅罪故也。懺悔則滅身口意所作之業，勸請則滅波旬請佛入滅
之罪，隨喜則滅嫉他修善之愆，迴向則滅求生三界之心，發願則滅修行退志之過也。（梵語
波旬，華言惡。三界者，欲界、色界、無色界也。）
　　［一、懺悔］，懺，梵語具雲懺摩，華言悔過。華梵兼舉，故稱懺悔。懺名修來，悔名
改往。謂修將來之善果，改已往之惡因，是為懺悔。
　　［二、勸請］，勸請有二：一者謂十方世界有佛將入涅槃者，勸請住世利濟眾生；二者
謂十方世界有佛初成正覺者，勸請轉法輪度諸眾生。雖不面見諸佛，而虔心勸請，以達歸敬
<pb n="368"/>
之誠，是為勸請。（梵語涅槃，華言滅度。）
　　［三、隨喜］，謂隨他修習善因，喜他得成善果，是為隨喜。
　　［四、迴向］，謂三業所修一切諸善，乃至懺悔、勸請、隨喜種種功德，迴施法界一切
眾生，同證菩提，是為迴向。（三業者，身業、口業、意業也。梵語菩提，華言道。）
　　［五、發願］，謂發誓願，要制其心，凡所修行，期證道果。若不要心，或恐退失，所
謂若不發心，萬事不成。是故諸佛菩薩，莫不發諸誓願，而成正覺，是為發願。

<xa>五功德──禮拜五功德</xa>
　　﹝出增一阿含經﹞
　　［一、端正］，謂因見佛相好髮歡喜心，而生渴仰，以此因緣，來世即得相貌端正也。
　　［二、好聲］，謂因見如來相好已，三稱佛號，南無如來，以此因緣，來世得好音聲也
。（梵語南無，華言歸命。）
　　［三、多財饒寶］，謂於如來所，而作大施散華、然燈而供養之，以此因緣，來世獲大
財寶也。
　　［四、生長者家］，謂若見如來相好，心無染著，長跪叉手，至心禮佛，以此因緣，來
世得生長者家也。
　　［五、身壞命終，生善處天上］，謂由恭敬禮拜如來，所獲功德，來世得生善處，及於
天上也。

<xa>五法──內五法</xa>
　　﹝出難提釋經﹞
　　經云：佛於俱舍犁國坐夏將竟，難提以久不見佛，特往瞻禮。佛告難提云：汝若見我，
若不見我，常當行內五法。然此五法，亦名內五事。皆稱內者，以此五法皆從心發故也。
　　［一、捨不信意］，謂佛弟子當於如來之法，常存正信之意，則無量法門，皆可從此而
入，所謂信者道之源、功德之母也。設有不信之意，悉當除去，是為捨不信意。
　　［二、捨不淨行］，謂佛弟子當受持如來戒法，常令三業清淨，則一切煩惱不能染污。
設有不淨之行，悉當除去，是為捨不淨行。（三業者，身業、口業、意業也。）
　　［三、捨慳貪心］，謂佛弟子當以財法廣施於人，蓋財以資人之生，法以資人慧命，於
此二者，時常樂行，則能饒益一切。設有慳貪之心，悉當除去，是為捨慳貪心。
　　［四、捨愚癡心］，謂佛弟子當以智慧之心照了諸法，通達無礙，不為惑業之所覆蔽；
<pb n="369"/>
設有愚癡之心，悉當除去，是為捨愚癡心。
　　［五、莫樂不聞］，諸佛弟子常當親近善友，於諸法要廣學多聞，究明其義。設若遠離
知識，則獨學寡聞，無所開悟，而於諸行不能進修，是為莫樂不聞。

<xa>五種善根發相</xa>
　　﹝出修習止觀坐禪法要﹞
　　［一、息道善根發相］，謂修禪之人，由先數息而修止觀，故得身心調適，妄念皆止，
因是自覺漸漸入定，泯然空寂。或經一日、二日，乃至一月、二月，不退不失，即於定中，
忽覺身心運動，而發痛癢冷暖等觸，觸相發時，身心安定，悅豫清淨，不可為喻，是為息道
善根發相。
　　［二、不淨觀善根發相］，謂修禪之人，於其定中，身心虛寂，忽然見他男女身死，死
已壞爛，白骨狼藉，其心悲喜，厭患所愛，是為不淨觀善根發相。
　　［三、慈心善根發相］，謂修禪之人，於其定中，忽然發心慈念眾生，或緣親人，或緣
怨人，乃至五道眾生，得樂之相，即發深定，悅樂清淨，不可為喻，是為慈心善根發相。（
五道者，天道、人道、餓鬼道、畜生道、地獄道也。）
　　［四、因緣觀善根發相］，謂修禪之人，於其定中，忽然覺悟心生，推尋三世無明、行
等諸因緣中，不見人我之相，即離斷常，破諸邪見，得定安隱，解慧開發，心生法喜，是為
因緣觀善根發相。（三世者，過去、現在、未來也。無明、行者，即十二因緣中之二名也。
斷常者，即斷常二見也。）
　　［五、念佛善根發相］，謂修禪之人，於其定中，忽然憶念諸佛功德相好，及神通變化
，無礙說法，悉皆不可思議；作是念時，敬愛心生，三昧開發，身心快樂，清淨安隱，無諸
惡相，是為念佛善根發相。

<xa>五利──慈有五利</xa>
　　﹝出檀持羅經﹞
　　慈即愛念一切眾生之心也。
　　［一、刀不傷］，謂由慈心愍諸物，故無害他念，即刀不能傷也。
　　［二、毒不害］，謂由慈心起饒益念，奉行眾善，利濟群生，即一切惡毒不能害也。
　　［三、火不燒］，謂由慈心，內無熱惱，外得清涼，即火不能燒也。
　　［四、水不沒］，謂由慈心，內無貪愛，遠離欲流，即水不能沒也。
<pb n="370"/>
　　［五、嗔惡見喜］，謂由慈心，常行利樂，普濟眾生，無冤親想，故嗔惡之人見則生喜
也。

<xa>五善根──孝順五善根</xa>
　　﹝不孝反此﹞
　　［一、少病］，少病者，謂諸眾生若能孝養敬順父母，則感病苦不侵，身得安樂也。
　　［二、端正］，端正者，謂諸眾生，若能孝養敬順父母，則感顏貌端正，無諸陋劣也。
　　［三、有大威勢］，有大威勢者，謂諸眾生，若能孝養敬順父母，則感勢力增勝，威德
盛大也。
　　［四、生上種族］，生上種族者，謂諸眾生，若能孝養敬順父母，則感生於大姓種族，
不生貧賤之家也。
　　［五、多有資生］，多有資生者，謂諸眾生，若能孝養敬順父母，則感財寶具足，資生
豐盛，無諸乏少也。

<xa>五德──瞻病五德</xa>
　　﹝出四分律﹞
　　僧祇律云：有比丘久病，佛因見之，躬與阿難為其洗身及衣，又為說法。問云：汝曾看
病否？答：不曾。佛言：汝既不看，誰當看汝。佛乃制戒，自今以後，令諸弟子應看病比丘
。若欲供養我，應供養病人。故說瞻病有五德也。（梵語阿難，華言慶喜。）
　　［一、知病人可食不可食］，謂供給病人飲食所須，當看其可食者，則與之；不可食者
，則不與也。
　　［二、不惡賤病人大小便利唾吐］，謂若看病人所有大小便利唾吐臭穢，但盡心親近，
為其洗滌，無起惡賤之心也。
　　［三、有慈愍心，不為衣食］，謂或有病比丘死，佛令常視病者，受其衣物；時有略曾
瞻病者，亦取衣物，佛言：不應如是。故看病人，但當以慈愍為心，不可為衣食也。
　　［四、能經理湯藥物等］，謂病人若喜服藥及別所須，當如實語之，應服與服，不應服
則不與也。
　　［五、能為病人說法］，謂看病之人，當為說法，能令病者歡喜，亦令自己善法有所增
益也。

<pb n="371"/>
<xa>五道</xa>
　　﹝出正法念處經﹞
　　五道者，天、人、地獄、餓鬼、畜生也。若言六道，則加阿修羅。此不言者，以阿修羅
一道，攝於天、人、畜生、餓鬼諸趣之中故也。（梵語阿修羅，華言無端正。）
　　［一、天道］，天者，最高最上，極大極尊，受用出於自然，快樂莫非如意，由昔廣修
淨行故感此報，是名天道。
　　［二、人道］，人者，忍也。謂能安忍世間苦樂之境也。又仁也，如梵摩喻經云：清信
善人，守仁不殺，知足不盜，貞潔不婬；執信之人，言不欺誑；忠孝之人，不嗜醉酒。蓋天
地所生，惟人為貴，由習善行，報感此身，是為人道。
　　［三、地獄道］，地獄，謂在地之下也。婆沙論云：贍部洲下，過五百踰繕那，乃有地
獄。然此地獄，其量大小不同，其壽延促各異，皆由眾生造極惡業，報盡命終，至此受苦也
。（梵語贍部洲，即閻浮提，華言勝金洲。梵語踰繕那，又云由旬，華言限量。）
　　［四、餓鬼道］，謂此鬼類，羸瘦丑惡，見者畏懼，窮年卒歲，不遇飲食，或居海底，
或近山林，樂少苦多，壽長劫遠。由昔慳貪所報，獲此身也。
　　［五、畜生道］，畜生亦名旁生。婆沙論云：畜謂畜養，謂其橫生，覆身而行，稟性愚
癡，不能自立，為他畜養，故名畜生。又名旁生者，謂其形旁而行不正，遍在諸處，由昔惡
業報生此道也。

<xa>五道──方色喻五道</xa>
　　﹝出圓覺經略疏鈔﹞
　　經云：譬如清淨摩尼寶珠，映於五色，隨方各現。以其體性瑩淨，絕無瑕纇。以喻圓覺
淨性，在於五道，隨類各應。故以方色喻五道也。（梵語摩尼，華言如意。）
　　［一、白色喻天］，謂天因純善白業所感，乃得為天，故以西方白色而喻之也。
　　［二、黃色喻人］，謂人由持五戒功德所感，乃得為人，以人不在四趣之苦，不在諸天
之樂，處得其中。故取中方黃色，以喻之也。（五戒者，不殺、不盜、不邪婬、不妄語、不
飲酒也。四趣者，修羅趣、餓鬼趣、畜生趣、地獄趣也。）
　　［三、黑色喻地獄］，謂地獄由上品十惡黑業所感，乃獲斯報，故取北方黑色以喻之也
。（十惡者，一殺生、二偷盜、三邪婬、四妄言、五綺語、六兩舌、七惡口、八貪慾、九瞋
恚、十邪見也。十惡分上中下三品者，謂欲作、正作、作已。此三時心無悔者，名上品；作
已能悔者，名中品；正作能悔者，名下品也。）
<pb n="372"/>
　　［四、青色喻餓鬼］，謂餓鬼由中品十惡之業所感，身常饑瘦，面多青色，故取東方青
色以喻之也。
　　［五、赤色喻畜生］，謂畜生由下品十惡之業所感，常為刀杖之所傷害，受報血塗，故
取南方赤色以喻之也。

<xa>五無間獄</xa>
　　﹝出地藏經﹞
　　五無間獄者，謂法界有情眾生，隨所造業，受此苦報，無間斷也。
　　［一、趣果無間］，趣即向也，謂諸有情，不問男子、女人、老、幼、貴、賤及天、龍
、神、鬼，罪業所感，悉同受之，故名趣果無間。
　　［二、受苦無間］，謂諸有情，於劍樹刀山，鑊湯罏炭，洋銅鐵汁，備受諸苦，無有休
歇，故名受苦無間。
　　［三、時無間］，謂諸有情，墮此地獄，歷劫受罪，無時間歇，故名時無間。
　　［四、命無間］，謂諸有情，墮此地獄，從初入時，至百千萬劫，一日一夜，萬死萬生
，受苦無間，故名命無間。
　　［五、形無間］，謂此地獄，縱廣八萬由旬，一切有情，於中受苦，一人亦滿，多人亦
滿，故名形無間。（梵語由旬，華言限量。）

<xa>五不能隱形──龍五不能隱形</xa>
　　﹝出僧護經﹞
　　經云：佛與眾僧在給孤獨園，有海龍王變為人形來求出家。諸比丘不知是龍，即度出家
。時龍比丘攝心坐禪。龍性多睡，即便睡眠，不能隱形，身滿房中。同住比丘，後來入房，
見龍大驚。喚眾比丘。龍聞喚聲，即便覺悟，還為比丘，跏跌坐禪。大眾雲集，但見比丘，
不見龍形。眾大驚疑，即往白佛。佛言：此非人也，乃是龍王。遂喚龍比丘來，為其說法，
令還龍宮。後不許比丘度龍出家。故佛說此五種因緣也。
　　［一、生不能隱形］，生不能隱形者，謂龍初生之時，但是本形，不能化為異類之身也
。
　　［二、死不能隱形］，死不能隱形者，謂龍報終之時，必是本形，不能化為異類之身也
。
　　［三、婬不能隱形］，婬不能隱形者，謂龍交遘之時，必是本形，不能化為異類之身也
<pb n="373"/>
。
　　［四、嗔不能隱形］，嗔不能隱形者，謂龍瞋怒之時，必是本形，不能化為異類之身也
。
　　［五、睡不能隱形］，睡不能隱形者，謂龍睡眠之時，必是本形，不能化為異類之身也
。

<xa>五過──破戒五過</xa>
　　﹝出四分律﹞
　　［一、自害］，謂毀戒之人，身口意業悉皆不淨，常受貪窮，福不歸身，善神遠離，是
名自害。
　　［二、為智所訶］，謂毀戒之人，諸善比丘皆悉訶責，而常畏避，如惡死屍，是名為智
所訶。（梵語比丘，華言乞士。）
　　［三、惡名流佈］，謂毀戒之人，三業不淨，與不善人共住，善人亦不喜見，不善之名
聞於遠近，是名惡名流佈。（三業者，身業、口業、意業也。）
　　［四、臨終生悔］，謂毀戒之人，老死臨期，惡境現前，追悔無及，是名臨終生悔。
　　［五、死墮惡道］，謂毀戒之人，既絕梵行，全無善因，福盡苦至，即墮惡趣，是名死
墮惡道。（梵行即淨行也。）

<xa>五衰──犯戒五衰</xa>
　　﹝出釋氏要覽﹞
　　［一、求財不遂］，求財不遂者，謂犯戒之人，既違佛制，梵行全虧，所求貲財，皆不
遂意也。
　　［二、設得衰耗］，設得衰耗者，謂犯戒之人，既缺淨行，縱使苦求所得貲財，福薄難
消，悉皆衰耗也。
　　［三、眾不愛敬］，眾不愛敬者，謂犯戒之人，威儀既缺，細行全無，眾所憎嫌，而不
愛敬也。
　　［四、惡名流佈］，謂犯戒之人，惡友常從，善人皆離，既無戒德，惡聲日著，遠近流
佈也。
　　［五、死入地獄］，謂犯戒之人，既無戒行，萬善俱虧，臨命終時，墮無間獄也。

<pb n="374"/>
<xa>五逆</xa>
　　﹝出華嚴孔目﹞
　　［一、殺父母］，謂父母養育，恩同天地，為子者，當竭力孝養奉事，以報其恩，況行
殺逆；若行此事，是為逆罪，即墮地獄。四分律云：若殺父母者，不許出家受具足戒也。（
具足戒者，即二百五十戒也。）
　　［二、破和合僧］，謂比丘集眾行布薩時，和合作法，若後來者，當隨順寂默，或當出
避。若以嗔惡之心，破其法事，令不和合，是為逆罪。律云：破和合僧者，不許出家受具足
戒也。（梵語比丘，華言乞士。梵語布薩，華言淨住。）
　　［三、出佛身血］，謂佛是一切眾生慈父，能令眾生悟明自心，出離苦趣。眾生歷劫供
養，不能報其恩德萬一，而況出其身血；若行此事，是為逆罪。興起行經云：提婆達多推出
擲佛，山神接之，迸一小石，傷佛足指，即有血出，以此因緣後墮地獄。（梵語提婆達多，
華言天熱。）
　　［四、殺阿羅漢］，梵語阿羅漢，華言無學。謂無法可學。又名應供，應受人天供養故
也。眾生即當供養恭敬，以為種福之田，況行殺逆；若行此事，是為逆罪。律云：殺阿羅漢
者，不許出家受具足戒也。
　　［五、破羯磨僧］，梵語羯磨，華言作法辦事。謂比丘受具足戒，或行懺悔法時，當依
和尚阿闍黎行羯磨法，作法成就，方為得戒，若有人見者，當隨順寂默，或當出避。若以噁
心，破其作法，令不得戒，是為逆罪。律云：破羯磨者，不許出家受具足戒也。（和尚，梵
語鄔波遮迦。于闐國翻和尚，華言力生。梵語阿闍黎，華言軌範。）

<xa>五篇配五刑</xa>
　　﹝出翻譯名義﹞
　　［一、波羅夷配死］，梵語波羅夷，華言極惡。此即根本極惡之戒也。謂修行之人，若
犯此戒，道果無分，死墮地獄。四分律云：譬如斷人頭，不可復生；若犯此法，不復成比丘
。以由此罪極重，故以死配之。
　　［二、僧殘配流］，毗尼母云：僧殘者，如人為他所斫，殘有咽喉，故名為殘。蓋言人
若犯此罪，僧作法除，庶幾戒德可復。猶如斫殘，咽喉未斷，早救尚可。以由此罪稍輕於前
，故以流罪配之。
　　［三、波逸提配徒］，梵語波逸提，華言墮。十誦律云：墮在燒煮覆障地獄：八熱通為
燒煮，八寒黑暗通為覆障。以由此罪輕於僧殘，故以徒罪配之。（八熱者，想獄、黑繩獄、
<pb n="375"/>
堆壓獄、叫喚獄、大叫喚獄、燒炙獄、大燒炙獄、無間獄也。八寒者，頞浮阤獄、泥賴浮陀
獄、阿吒吒獄、阿波波獄、嘔喉獄、郁波羅獄、波頭摩獄、芬陀利獄也。）
　　［四、提舍尼配杖］，梵語提舍尼，華言向彼悔，從對治境以立名。僧祇律云：此罪應
發露也。蓋言此罪輕於前之三罪，乃容對眾發露悔過，故以杖罪配之。
　　［五、突吉羅配笞］，善見律中，梵語突吉羅，華言惡作。四分律本中，梵語式叉迦羅
尼，華言應當學。謂餘戒罪重易持，此戒難持易犯，常須念學，故不列罪名，但言應當學。
此又輕於前，故以笞罪配之。

<xa>五見</xa>
　　﹝出涅槃經﹞
　　［一、身見］，謂於五陰中妄計有身，強立主宰，恆起我見，執我、我所，是名身見。
（五陰者，色陰、受陰、想陰、行陰、識陰也。執我、我所者，計執一陰為我，餘四陰為我
所也。）
　　［二、邊見］，謂計我身或斷，或常，執斷非常，執常非斷；但執一邊，是名邊見。
　　［三、邪見］，謂邪心取理，顛倒妄見，不信因果，斷諸善根，作闡提行，是名邪見。
（闡提，梵語具雲一闡提，華言信不具，外道名也。）
　　［四、戒取見］，謂於非戒之中，謬以為戒，強執勝妙，希取進行，是名戒取見。
　　［五、見取］，謂於非真妙法中，謬計涅槃，心生取著，妄計所得為勝，是名見取。（
梵語涅槃，華言滅度。）

<xa>五結</xa>
　　﹝出阿毗達磨集論﹞
　　結即繫縛之義。謂眾生因煩惱妄惑造諸惡業，而為眾苦繫縛，流轉三界，不能出離，故
云結也。（三界者，欲界、色界、無色界也。）
　　［一、貪結］，謂眾生貪著三界生死之法，廣行不善，由此能招未來苦果，不得解脫，
是名貪結。
　　［二、恚結］，謂眾生心有惱害，廣行不善，由此能招未來苦果，不得解脫，是名恚結
。
　　［三、慢結］，自恃凌他曰慢，謂眾生常起我慢、邪慢等，廣行不善，由此能招未來苦
果，不得解脫，是名慢結。（我慢者，恃己之能，凌侮於他也。邪慢者，不禮塔廟，不敬三
<pb n="376"/>
寶，不誦經典也。）
　　［四、嫉結］，謂眾生耽著利養，心無厭足；若見他榮，即起妒心，廣行不善，由此能
招未來苦果，不得解脫，是名嫉結。
　　［五、慳結］，謂眾生耽著利養，而於資生等物，其心吝惜，不能惠施貧乏，廣行不善
，由此能招未來苦果，不得解脫，是名慳結。

<xa>五上分結</xa>
　　﹝出天台四教儀集註﹞
　　上分結者，即色界、無色界之結惑也。
　　［一、色愛結］，色愛者，即色界思惑也。謂色界眾生，雖無慾界粗染貪愛，而於上妙
五欲取著無厭，由此愛惑繫縛，不能出離，故名結也。（五欲者，色慾、聲欲、香欲、味欲
、觸欲也。）
　　［二、無色愛結］，無色愛者，即無色界思惑也。謂無色界眾生，雖無色質，而於受、
想等法，未能捨離，取著四空禪定欲樂境界，由此愛惑繫縛，不能出離，故名結也。（四空
者，即無色界天中空處、識處、無所有處、非想非非想處也。）
　　［三、掉結］，掉者動也。謂上二界眾生，心念散動，退失禪定；由此掉心繫縛，不能
出離，故名結也。（上二界者，色界、無色界也。）
　　［四、慢結］，慢者，自恃輕他也。謂上二界眾生，愛染未斷，慢心不息；由此慢心繫
縛，不能出離，故名結也。
　　［五、無明結］，無明者，無所明瞭也。謂上二界眾生耽著禪定，而於真性無所明瞭；
由此無明繫縛，不能出離，故名結也。

<xa>五下分結</xa>
　　﹝出天台四教儀集註﹞
　　下分結者，即欲界之結惑也。
　　［一、貪結］，貪者，貪著無厭也。謂欲界眾生，於順情境上，起於貪心，無有厭足，
由此貪惑，係縛三界，無有出期，故名結也。（三界者，欲界、色界、無色界也。）
　　［二、嗔結］，嗔者，忿怒之心也。謂欲界眾生，於違情境上，起於嗔心，而不自已，
由此嗔惑，係縛三界，無有出期，故名結也。
　　［三、身見結］，身見者，謂欲界眾生，於名色五陰、十二入、十八界，妄計為身。由
<pb n="377"/>
此見惑，係縛三界，無有出期，故名結也。（名色者，名即心也；色即色身也。五陰者，色
陰、受陰、想陰、行陰、識陰也。十二入者，眼入、耳入、鼻入、舌入、身入、意入、色入
、聲入、香入、味入、觸入、法入也。十八界者，眼界、色界、眼識界；耳界、聲界、耳識
界；鼻界、香界、鼻識界；舌界、味界、舌識界；身界、觸界、身識界；意界、法界、意識
界也。）
　　［四、戒取結］，戒取者，謂諸外道，於非戒中取以為戒，即邪戒也。由此邪執，係縛
三界，無有出期，故名結也。
　　［五、疑結］，疑者，迷心乖理，狐疑不決也。謂欲界眾生，由此疑惑，迷真逐妄，背
覺合塵，由此疑惑，係縛三界，無有出期，故名結也。

<xa>五住地惑</xa>
　　﹝出華嚴經隨疏演義鈔﹞
　　五住者，謂三界見惑為一住，三界思惑分為三住，根本無明為一住，共成五住也。由此
五惑，能令眾生住著生死，故名住地也。（三界者，欲界、色界、無色界也。根本無明者，
能生見、思二惑，故名根本也。）
　　［一、一切見住地惑］，一切見者，即三界分別見惑也。謂諸眾生，由意根對法塵，分
別起諸邪見，住著三界，故名一切見住地惑。
　　［二、欲愛住地惑］，欲愛者，即欲界思惑也。謂諸眾生，由五根對五塵境，起貪愛心
，而於欲界住著生死，故名欲愛住地惑。（五根者，眼根、耳根、鼻根、舌根、身根也。五
塵者，色塵、聲塵、香塵、味塵、觸塵也。）
　　［三、色愛住地惑］，色愛者，即色界思惑也。謂諸眾生不了此惑，住着色界禪定，不
能出離，故名色愛住地惑。
　　［四、有愛住地惑］，有愛者，即無色界思惑也。謂諸眾生不了此惑，住於禪定，不能
出離，故名有愛住地惑。
　　［五、無明住地惑］，無明者，即根本無明惑也。謂聲聞、緣覺未了此惑，沉滯真空，
即住方便土；大乘菩薩方能除斷，由餘惑未盡，住實報土。故名無明住地惑。（方便土者，
謂修方便道，斷見、思惑，即聲聞、緣覺所居之土也。實報土者，稱實感報故也；謂菩薩斷
惑相有未盡者，居此土也。）

<xa>五利使</xa>
<pb n="378"/>
　　﹝出天台四教儀集註﹞
　　利即快利之義，謂此五種妄惑，動念即生，造次恆有也。使即驅役之義，謂諸眾生，為
此五種妄惑，驅役心神，流轉三界，無有出期，故名使也。（三界者，欲界、色界、無色界
也。）
　　［一、身見使］，身見者，謂諸眾生於名色、五陰、十二入、十八界中，妄計為身也。
由此身見，驅役心神，流轉不息，故名為使。（名色者，名即心也，色即色身也。五陰者，
色陰、受陰、想陰、行陰、識陰也。十二入者，眼入、耳入、鼻入、舌入、身入、意入、色
入、聲入、香入、味入、觸入、法入也。十八界者，眼界、色界、眼識界；耳界、聲界、耳
識界；鼻界、香界、鼻識界；舌界、味界、舌識界；身界、觸界、身識界；意界、法界、意
識界也。）
　　［二、邊見使］，邊見者，謂諸眾生，於前之身見，或執為斷，或執為常，各執一邊也
。由此邊見，驅役心神，流轉不息，故名為使。
　　［三、邪見使］，邪見者，謂諸眾生，邪心取理，撥無因果，斷滅一切善根也。由此邪
見，驅役心神，流轉不息，故名為使。（撥者，絕也。）
　　［四、見取使］，見取者，謂諸眾生，於非真勝法中，謬計涅槃生心，取著於邪見中，
執為正見也。由此見取，驅役心神，流轉不息，故名為使。（梵語涅槃，華言滅度。）
　　［五、戒取使］，戒取者，謂諸外道，於非戒中，謬以為戒，如雞狗等邪戒，以為真戒
，取以進行也。由此戒取，驅役心神，流轉不息，故名為使。（雞狗戒者，謂外道自計前世
從雞狗中來，今即學雞一足獨立，如狗啖糞穢也。）

<xa>五鈍使</xa>
　　﹝出天台四教儀集註﹞
　　五鈍者，鈍即遲鈍也。謂此五種妄惑，由推前身見等五種利使而生，對利說鈍，故名鈍
使。
　　［一、貪慾使］，貪即引取無厭也。謂諸眾生，貪著世間色慾財寶，恣縱心情，而無厭
足，由此貪惑之所驅役，流轉三界，故名為使。（三界者，欲界、色界、無色界也。）
　　［二、瞋恚使］，嗔即忿怒，謂諸眾生，於違情境上，起諸瞋恚，惱亂自他，由此嗔惑
之所驅役，流轉三界，故名為使。
　　［三、無明使］，無明即迷惑不了，乃癡惑也。謂諸眾生，以迷心緣境，於一切法，不
能明瞭，由此癡惑之所驅役，流轉三界，故名為使。
<pb n="379"/>
　　［四、慢使］，慢即自恃輕他也。謂諸眾生，自恃種姓富貴，有德有才，輕蔑於他。由
此慢心之所驅役，流轉三界，故名為使。
　　［五、疑使］，疑即猶豫不決也。謂諸眾生，迷心乖理，不能通達法相，由此疑惑之所
驅役，流轉三界，故名為使。

<xa>五欲</xa>
　　﹝出天台四教儀集註﹞
　　止觀云：五塵非欲，而其中有味，能起行人須欲之心，故言五欲常能牽人，入諸魔境故
也。（五塵者，色塵、聲塵、香塵、味塵、觸塵也。）
　　［一、色慾］，謂男女形貌端莊，及世間寶物玄黃朱紫種種妙色，能令眾生樂著無厭，
故名色慾。
　　［二、聲欲］，謂絲竹環珮之聲，及男女歌詠等聲，能令眾生樂著無猒，故名聲欲。
　　［三、香欲］，謂男女身香，及世間一切諸香，能令眾生樂著無猒，故名香欲。
　　［四、味欲］，謂種種飲食餚膳等美味，能令眾生樂著無厭，故名味欲。
　　［五、觸欲］，謂男女身份柔軟細滑，寒時體溫，熱時體涼，及衣服等種種好觸，能令
眾生樂著無厭，是名觸欲。

<xa>五欲</xa>
　　﹝出華嚴經隨疏演義鈔﹞
　　［一、財欲］，財即世間一切貲財也。謂人以財物為養己之資，故至貪求，戀著不捨，
是為財欲。
　　［二、色慾］，色即世間青黃赤白及男女等色也。謂人以色悅情適意，故至貪求戀著，
不能出離三界，是為色慾。（三界者，欲界、色界、無色界也。）
　　［三、飲食慾］，飲食即世間餚膳眾味也。謂人必假飲食資身活命，故至貪求樂著無厭
，是為飲食慾。
　　［四、名欲］，名即世間之聲名也。謂人因聲名能顯親榮己，故至貪求樂著，而不知止
，是為名欲。
　　［五、睡眠欲］，睡眠即情識昏昧而睡眠也。謂人之睡眠，亦有時節，若怠惰放縱，樂
著無厭，是為睡眠欲。

<pb n="380"/>
<xa>五蓋</xa>
　　﹝出法界次第﹞
　　蓋即蓋覆之義。謂諸眾生，由此貪等五惑，蓋覆心識，而於正道不能明瞭，沉滯三界，
不能出離也。（三界者，欲界、色界、無色界也。）
　　［一、貪慾蓋］，貪慾者，引取無厭曰貪，希須樂慕為欲。謂諸眾生貪愛世間男女色聲
香味觸法，及財寶等物，無有厭足，以此貪慾蓋覆心識，禪定、善法不能發生，沉滯三界，
不得出離，故名蓋也。
　　［二、瞋恚蓋］，瞋恚者，即忿怒之心也。謂諸眾生，或於違情境上，或追憶他人惱我
，及惱我親，而生忿怒。以此瞋恚，蓋覆心識，禪定、善法不能發生，沉滯三界，不得出離
，故名蓋也。
　　［三、睡眠蓋］，睡眠者，意識惛熟曰睡，五情闇冥曰眠。謂諸眾生，以此睡眠蓋覆心
識，禪定、善法不能發生，沉滯三界，無有出期，故名蓋也。（五情者，即眼、耳、鼻、舌
、身，五根也。）
　　［四、掉悔蓋］，掉悔者，掉動也，身無故遊行為掉；掉己思惟，心中憂惱為悔。謂諸
眾生，以此掉悔蓋覆心識，禪定、善法不能發生，沉滯三界，無有出期，故名蓋也。
　　［五、疑蓋］，疑者，猶豫不決之義。即癡惑也。謂諸眾生，無明暗鈍，不別真偽，猶
豫之心常無決斷，以此疑惑蓋覆心識，禪定、善法不能發生，沉滯三界，無有出期，故名蓋
也。

<xa>五慳</xa>
　　﹝出成實論﹞
　　［一、住處慳］，謂有眾生，心作是念：於此之處唯獨我住，不容餘人，是名住處慳。
　　［二、家慳］，謂有眾生，心作是念：獨我出入此家，不容餘人；設有餘人，我當於中
為勝，是名家慳。
　　［三、施慳］，謂有眾生，心作是念：我於此中，獨得佈施，勿與餘人；設有餘人，勿
令過我，是名施慳。（過我者，謂所施過多於我也。）
　　［四、稱讚慳］，謂有眾生，心作是念：獨稱讚我，勿讚餘人；設讚餘人，勿令勝我，
是名稱讚慳。
　　［五、法慳］，謂有眾生，心作是念：獨我能知，諸經深義，秘惜隱藏，不為人說，是
名法慳。
<pb n="381"/>

<xa>五苦</xa>
　　﹝出析玄記﹞
　　［一、生老病死苦］，謂眾生初受生時，在母腹中窄隘不淨，及出胎時，冷風觸身，如
被物刺；至於衰老，氣力羸劣，動止不寧；復有疾痛，寒熱所惱；至於命終，四大分離，神
識飄散。此等因緣，悉皆是苦，是為生老病死苦。（四大者，地大、水大、火大、風大也。
）
　　［二、愛別離苦］，謂常所親愛之人，乖違離散，不得共處，是為愛別離苦。
　　［三、怨憎會苦］，謂常所憎惡之人，欲其遠離，而反共聚，是為怨憎會苦。
　　［四、求不得苦］，謂於世間色聲之境，及一切利養，種種可愛樂者，心欲而不能得，
是為求不得苦。
　　［五、五陰盛苦］，五陰者，色受想行識也。陰即蓋覆之義，謂能蓋覆真性，不令顯發
也。盛即盛大之義，謂前諸苦，皆是五陰之所聚集，是為五陰盛苦。

<xa>五心裁</xa>
　　﹝出成實論﹞
　　［一、疑佛］，疑佛者，謂眾生心，作如是念：佛為大耶？富蘭那等為大耶？由此疑念
，不信佛是智人，惡口讒謗，裁斷自心善根，故名心裁。（梵語富蘭那，無翻，即空見外道
。謂一切法無所有，如虛空不生滅也。）
　　［二、疑法］，疑法者，謂眾生心，作如是念：佛法為勝耶？韋陀等法為勝耶？由此疑
念，不信正法，惡口讒謗，裁斷自心善根，故名心裁。（梵語韋陀，華言智論。即外道邪智
之論也。）
　　［三、疑僧］，疑僧者，謂眾生心，作如是念：佛之弟子為勝耶？富蘭那弟子為勝耶？
由此疑念，不信三寶，惡口讒謗，裁斷自心善根，故名心裁。（三寶者，佛寶、法寶、僧寶
也。）
　　［四、疑戒］，疑戒者，謂眾生心，作如是念：佛所說戒為勝耶？雞狗等戒為勝耶？由
此疑念，不信正戒，毀破律儀，惡口讒謗，裁斷自心善根，故名心裁。（雞狗戒者，即外道
所持之戒，謂如雞獨足而立，如狗啖糞穢，依此而行苦行，以為持戒也。）
　　［五、疑教化］，疑教化者，謂眾生心，作如是念：為佛所教化為正耶？富蘭那等教化
為正耶？由此疑念，不信正教，惡口讒謗，裁斷自心善根，故名心裁。
<pb n="382"/>

<xa>五妄想</xa>
　　﹝出楞嚴經﹞
　　［一、堅固妄想］，堅固妄想者，即色陰也。謂諸眾生，體因想生，心因想起，命因想
傳，諸想交固，以成色身。經云：汝現色身，名為堅固第一妄想。
　　［二、虛明妄想］，虛明妄想者，即受陰也。謂諸眾生，欲想登高，足先酸澀，違順二
相，損益現馳，是則受陰無體，虛有所明。經云：汝今現前，順益違損，二現驅馳，名為虛
明第二妄想。
　　［三、融通妄想］，融通妄想者，即想陰也。謂眾生念慮是虛情，色身是實質，雖虛實
不倫，而能相使者，由想融之也。心生虛想，形取實物，其心形異用而能相應者，由想通之
也。至於寤寐心境相隨，而無間斷者，皆妄想也。經云：則汝想念搖動妄情，名為融通第三
妄想。
　　［四、幽隱妄想］，幽隱妄想者，即行陰也。謂眾生一期色身，生化之理，自幼至衰，
無暫停息，運運密移，體遷無覺。經云：則汝諸行，唸唸不停，名為幽隱第四妄想。（一期
者，從生至死也。）
　　［五、顛倒妄想］（亦名微細精想），顛倒妄想者，即識陰也。謂眾生識精之湛，非真
湛然，如急流水，望似恬靜，其實流急，細不可見。經云：則湛了內，罔象虛無，名為第五
顛倒微細精想。

<xa>五散亂</xa>
　　﹝出華嚴孔目﹞
　　［一、自性亂］，自性散亂者，謂五識不守自性，隨逐外境，唸唸變易也。（五識者，
眼識、耳識、鼻識、舌識、身識也。）
　　［二、外散亂］，外散亂者，謂意根馳動，隨逐外塵，起種種分別也。
　　［三、內散亂］，內散亂者，謂心生高下，唸唸遷流不定也。
　　［四、粗重散亂］，粗重散亂者，謂計我、我所等粗重之法，不得解脫也。（計我者，
謂於色身之中，妄計為我也。我所者，色身及財宅眷屬也。）
　　［五、思惟散亂］，思惟散亂者，謂棄捨大乘，憶念小乘，不得寂靜也。

<xa>五種土──土有五種</xa>
<pb n="383"/>
　　﹝出華嚴經疏﹞
　　［一、唯性土］，唯性者，即如來所證法性之體也。謂如來之體，身外無土，土外無身
，身土不殊，唯一法性，是名唯性土。
　　［二、雙泯土］，謂如來身土，一如融通無礙，猶若虛空，性相俱寂，是名雙泯土。
　　［三、俱性相土］，謂如來以如實智，變化無邊相海，眾寶莊嚴，隨眾生心，示現國土
境界，種種性相，是名俱性相土。
　　［四、融三世間土］，隔別名世，間差名間。三世間者：有情世間，器世間，智正覺世
間也。謂如來法界之身，徧一切處，以一切眾生國土，即是如來清淨法身。如來之身，能為
眾生身，及國土虛空身，交徹混融，無障無礙，是名融三世間土。（有情世間，即眾生世間
。器世間，即國土世間。智正覺世間，即佛世間。）
　　［五、總攝土］，謂如來所證十身四智，一一圓融，稱性週徧，言一土則融一切土，舉
一身則攝一切身。法法互融，塵塵無礙，是名總攝土。（十身者，菩提身、願身、化身、力
持身、相好莊嚴身、威勢身、意生身、福德身、法身、智身也。四智者，大圓鏡智、妙觀察
智、平等性智、成所作智也。）

<xa>五重──土體五重</xa>
　　﹝出華嚴經隨疏演義鈔﹞
　　［一、真如］，真如者，乃真實無妄之理，即法性土之體也。此清淨法身所依之土，以
由法身無相，土亦如是，身土雖分，體原不二，故真如為體也。
　　［二、真智］，真智者，乃根本無分別智，即實報土之體也。此是如來圓滿報身所依之
土，以由實智功圓，萬德成就，體無分別，境智一如，故以真智為體也。（根本無分別智者
，如來惑業淨盡，親證本有圓明之智，此智照了萬法，不待分別也。）
　　［三、本識］，本識者，乃根本清淨識心，即色相土之體也。此是如來微塵相海身所依
之土，以由福慧無邊，相好具足，莊嚴悉備，性相如如，故以本識為體也。
　　［四、四塵］，四塵者，色、香、味、觸也。此之四塵，乃後得智所現之色相，即他受
用土之體也。此是如來他受用身所依之土，以由利他行滿，隨諸菩薩所宜變化，而現種種上
妙色相諸塵境界，故以四塵為體也。（後得智者，即根本智後所得之智也。他受用者，因他
機感見而受用也。）
　　［五、諸事］，諸事者，乃成事智，即變化土之體也。此是如來化身所依之土，以由往
昔修習利他因緣，故能隨諸有情心之所宜，而現種種淨穢國土，令其成辦眾事，故以諸事為
<pb n="384"/>
體也。

<xa>五喻──大劫五喻</xa>
　　﹝出大藏一覽﹞
　　［一、草木喻］，謂大千世界草木，皆寸斬為籌；人間百年，但取一籌；取盡此籌，乃
為一劫，是名草木喻。（劫，梵語具雲劫波，華言分別時節。）
　　［二、沙細喻］，謂殑伽河，廣四十里，滿中沙細如麫；人間百年，但取一粒；取盡此
沙，乃為一劫，是名沙細喻。（梵語殑伽，華言天堂來，謂其從高處流來也。）
　　［三、芥子喻］，謂有城四方而各百里，其中滿堆芥子；人間百年，但取一粒；取盡此
芥，乃為一劫，是名芥子喻。
　　［四、碎塵喻］，謂以大千世界，碎為微塵；人間百年，但取一塵；取盡此塵，乃為一
劫，是名碎塵喻。
　　［五、拂石喻］，謂一石廣二由旬，厚半由旬；兜率天一百年，以六銖衣拂一遍；拂盡
此石，乃為一劫，是名拂石喻。（梵語由旬，華言限量。梵語兜率，華言知足。六銖衣者，
謂衣重六銖也。）

<xa>五法──末世五法令正法不滅</xa>
　　﹝出十誦律﹞
　　［一、尊重正教］，謂諸比丘，唯依正教進修，遠離小乘及諸外道偏邪之說，是故能令
正法不滅。（梵語比丘，華言乞士。）
　　［二、止息嗔惡］，謂諸比丘，常行忍辱，不生瞋恚。德譽遠聞，令人歸仰，是故能令
正法不滅。
　　［三、敬事上座］，謂諸比丘，於大德之人，居上座者，恭敬順事，勤求法要，是故能
令正法不滅。
　　［四、愛樂正法］，謂諸比丘，於上座所，聞說妙法，深生愛樂，歡喜奉行，是故能令
正法不滅。
　　［五、善誨初習］，謂諸比丘，於大乘法，方便演說，令初心習學之人，有所依憑，進
修於道，是故能令正法不滅。

<xa>五亂──末法五亂</xa>
<pb n="385"/>
　　﹝出法苑珠林﹞
　　［一、當來比丘，從白衣說法］，梵語比丘，華言乞士。謂末法之時，白衣詐稱師範，
無識比丘，反從彼而受學也。
　　［二、白衣居上座，比丘處下］，謂末法之時，白衣詐言，我解大乘，坐當居上，比丘
行微，坐宜處下也。
　　［三、比丘說法，不行聽受］，謂末法之時，比丘說法，不行承受。而聽白衣所說之法
，受而不捨也。
　　［四、魔說為真，正法為偽］，謂末法之時，魔之所說，以為真道；而以佛之正法，反
為不真也。
　　［五、當來比丘，畜養妻子］，謂末法之時，比丘不持戒律，畜養妻子，與俗無異也。

<xa>五五百年</xa>
　　﹝出華嚴經隨疏演義鈔﹞
　　五五百年者，乃如來出世正、像、末法之年數也。謂正法一千年，像法一千年，末法一
萬年。今以二千五百年，分為五者。其初二五百年，為正法之時，有修證解脫禪定之人。次
二五百年，為像法之時，人雖有修行，而無證果，唯有多聞佈施之者。後五百年，乃末法一
萬年之初五百年也，此時之人，無修無證，但以斗諍而為正修，以法有盛衰不同，故分此五
五百年也。
　　［第一五百年，解脫堅固］，解脫即自在之義。謂諸比丘，於正法五百年中，不攻異學
，唯務大乘，利益眾生，解脫自在，堅固不變也。（梵語比丘，華言乞士。）
　　［第二五百年，禪定堅固］，謂諸比丘於正法五百年中，厭居生死，求證涅槃，頓息攀
緣，深修禪定，堅固不變也。（梵語涅槃，華言滅度。）
　　［第三五百年，多聞堅固］，謂諸比丘於像法五百年中，少持戒律，怠習禪定，唯尚多
聞，依語生解，堅固不變也。
　　［第四五百年，塔寺堅固］，謂諸比丘於像法五百年中，少習禪定，喜種福田，廣結善
緣，多修塔寺，堅固不變也。
　　［第五五百年，斗諍堅固］，謂諸比丘於末法五百年中，不修戒律，唯尚斗諍，增長邪
見，堅固不變也。

<xa>五百年──依次五百年</xa>
<pb n="386"/>
　　﹝出毗尼母律﹞
　　五百年者，像法後、末法初之五百年也。此五百年中，比丘雖云無修無證，亦有解脫、
禪定、持戒、多聞、佈施者。佛知其法漸衰，故說其次第也。（梵語比丘，華言乞士。）
　　［第一一百年，得堅固解脫］，謂此一百年中，比丘唯務智理，說法利生，悟明大乘，
解脫自在，堅固不變也。（智理者，以智慧照了於理也。）
　　［第二一百年，得堅固定］，謂此一百年中，比丘樂修禪定，頓息外緣，悟明自心，得
證道果，堅固不變也。
　　［第三一百年，得堅固持戒］，謂此一百年中，比丘少習禪定，惟樂持戒，不犯律儀，
無諸放逸，堅固不變也。
　　［第四一百年，得堅固多聞］，謂此一百年中，比丘於禪定戒律，不勤修習，唯樂博覽
群典，多聞解義，堅固不變也。
　　［第五一百年，得堅固佈施］，謂此一百年中，比丘不修戒定，雖有修持，少證道果，
但習善緣，多行佈施，堅固不變也。

<xa>五濁</xa>
　　﹝出法苑珠林﹞
　　［一、眾生濁］，謂眾生多諸弊惡，不孝敬父母尊長，不畏惡業果報，不作功德，不修
齋法，是名眾生濁。
　　［二、見濁］，謂正法已滅，像法漸起，邪法轉生，邪見增盛，不修善道，是名見濁。
　　［三、煩惱濁］，謂眾生多諸愛慾、慳貪、斗諍、諂曲、虛誑，攝受邪法，惱亂心神，
是名煩惱濁。
　　［四、命濁］，謂往古世時，人壽八萬四千歲，今時人壽轉減，百歲者稀。以惡業增故
，壽數短促，是名命濁。
　　［五、劫濁］，劫，梵語具雲劫波，華言分別時節。謂減劫中，人壽減至三十歲時，饑
饉災起。減至二十歲時，疾疫災起。減至一十歲時，刀兵災起。世界眾生，無不被害，是名
劫濁。

<xa>五風──日行五風</xa>
　　﹝出起世因本經﹞
　　經云：佛告諸比丘，日天宮殿縱廣五十一由旬，上下四方，悉皆正等，牆壁欄楯，皆以
<pb n="387"/>
金銀琉璃所成。宮殿之形，四方遠看似圓。宮殿之中，有五種風吹轉而行，故名日行五風也
。（月宮亦有五風，眾寶嚴飾，種種牆壁欄楯，與日宮無異。但縱廣止有四十九由旬也。梵
語由旬，華言限量。）
　　［一、持］，持者，任持也。謂日宮殿，因風任持，行於空中而不墜落也。
　　［二、住］，住者，安住也。謂日宮殿，因風任持之力，而於空中得安住也。
　　［三、隨順轉］，謂日宮殿，因風所吹，而於空中任運隨轉也。
　　［四、波羅訶迦］，梵語波羅訶迦。月宮殿中亦有五風，餘風名義皆同，唯第四一種名
攝疑。此日宮波羅訶迦，亦是攝之義也。攝者，攝持也。謂日宮殿，因風攝持而行也。
　　［五、將行］，謂日宮殿，因風將助，能於空中速疾而行也。

<xa>五種難得寶──世間五種難得寶</xa>
　　﹝出四分律﹞
　　世之珍寶，雖世間希有，求之易得。若值佛出世，及聞正法，又能聞法信解，如法而行
，展轉教化人能信樂。此之五種，尤為世間希有，故皆名難得寶也。
　　［一、佛出世間］，謂諸佛世尊，雖法身常住不滅，眾生盲冥，難可得見。今佛出現世
間，為令一切眾生成就，大事因緣，甚為希有，是為世間難得之寶。
　　［二、聞佛說法，為他人說］，謂諸眾生既得見佛聞法，復為他人隨力演說，令其出離
生死，成無上道，甚為希有，是為世間難得之寶。
　　［三、聞法信解］，謂諸眾生既聞法已，又能起正信心，思惟其義，依教修行，甚為希
有，是為世間難得之寶。
　　［四、如法而行］，謂諸眾生既信受正法，思惟其義，復能如法精進修行，當得無上菩
提之道，甚為希有，是為世間難得之寶。
　　［五、得信樂者］，謂諸眾生為人演說正法，而得其人信樂不疑，則其教法流通，展轉
獲益，甚為希有，是為世間難得之寶。

<xa>五種眷屬</xa>
　　﹝出法華玄義﹞
　　五種眷屬者，謂如來說法，必假彼緣，緣即受道之人也。人受道已，因法為親，即成眷
屬。譬如父母遺體，攬以成身，得為天性，天性親愛，更相敬順，故名眷屬也。
　　［一、理性眷屬］，謂諸佛眾生，理性平等，自然相關。法華經云：我於眾聖中尊，世
<pb n="388"/>
間之父，一切眾生，皆是吾子。是則未曾受道者，亦得稱為眷屬，故名理性眷屬也。
　　［二、業生眷屬］，謂由往昔聞法之善業，復生佛世，受道得度，故名業生眷屬。
　　［三、願生眷屬］，謂昔由聞法結緣，未得證果，曾發誓願，務在得道。今乘宿願，見
佛聞法，故名願生眷屬。
　　［四、神通眷屬］，謂先世值佛，破惑見理，或生他方，因佛出世，以神通力，來生此
界，輔佛行化，故名神通眷屬。
　　［五、應生眷屬］，謂菩薩既破無明之惑，已得法身之本，即能起用化他，應入生死，
導引眾生，令向佛道。如淨飯王、摩耶夫人，是千佛之父母；羅睺羅是千佛之子；諸聲聞內
秘菩薩行，是皆應生於此，故名應生眷屬。（摩耶，梵語具雲摩訶摩耶，華言大術。梵語羅
睺羅，華言覆障。）

<xa>五精舍</xa>
　　﹝出翻譯名義﹞
　　釋迦譜云：息心所棲，故曰精舍，行者精練之所也。
　　［一、給孤獨園］，給孤獨，長者之名，以其仁而聰敏，積而能散，賑乏濟貧，哀孤恤
獨，時美其德，號給孤獨。嘗側金布地，以買只陀太子園，遂名給孤獨園。因建精舍奉佛，
佛於其中說法也。（梵語只陀，華言戰勝。）
　　［二、鷲嶺］，鷲嶺，山名也。以其山形似於鷲鳥，故以名焉。中為精舍，佛居此而說
法也。
　　［三、獼猴江］，獼猴江者，以獼猴嘗於此江沐浴，故以名焉。大智度論云：毗耶離有
一精舍，名獼猴池。佛曾於此說法。翻譯名義云：那蘭陀池旁建伽藍，即其處也。（梵語毗
耶離，華言廣嚴。梵語那蘭陀，華言施無厭。佛昔行菩薩道時，為大國王，建都此地，憐愍
眾生，好樂周給，時美其德，號施無厭。伽藍，梵語具雲僧伽藍，華言眾園。）
　　［四、庵羅樹園］，梵語庵羅，華言柰，果名也。此樹開華，華生一女，國人嘆異，以
園封之。園既屬女，女人守護。故言庵羅樹園。此女以宿善冥熏，見佛歡喜，以園奉佛，佛
即受之。於中建立精舍，而說法也。
　　［五、竹林精舍］，大智度論云：竹林精舍在耆闍崛山中，其地平坦，嚴淨勝於餘處。
佛曾於中說法，故有精舍，或云迦蘭陀竹園。是也。（梵語耆闍崛，華言靈鷲。迦蘭陀，無
翻。）

<pb n="389"/>
<xa>五種結界相</xa>
　　﹝出善見毗婆沙律﹞
　　五種結界相者，乃是如來制比丘結界之法也。謂比丘若作法事，若行布薩，若建塔寺，
或於空地，或在山林，或於水邊，隨其形量廣狹大小，必須結界，以立界相。故說此五種之
名相也。（梵語比丘，華言乞士。梵語布薩，華言淨住。謂比丘當每月二番聚眾，宣說戒法
，以淨身口意三業，故云淨住也。）
　　［一、方相］，方相者，謂結界之地，其形方正也。以其四方或一方有長流之水，則以
水為界相；若是無源，不常流者，則不可為界相。或有樹，則以樹為界相；若是枯朽之樹，
及不相連者，亦不可也。或有路，則以路為界相；若是斷絕之路，亦不可也。或有石，則以
石為界相；若是散漫之石，亦不可也。此處若無水、樹等，則當立石或種樹於四邊，以為界
相也。
　　［二、圓相］，圓相者，謂結界之處，其形團圓也。以此處或水、樹等，其勢周圍圓繞
，或立石種樹，以為界相也。
　　［三、鼓形相］，鼓形相者，謂結界之處，如鼓之形也。以此處或水或路等，生勢狀如
鼓形，或立石種樹，以為界相也。
　　［四、半月形相］，半月形相者，謂結界之處，如半月之形也。以此處或水或路等，生
勢狀如半月，或立石種樹，以為界相也。
　　［五、三角相］，三角相者，謂結界之處，其形三角也。以此處水路等三角圍繞，或立
石種樹以為界相也。

<xa>五種勝利──掃地五種勝利</xa>
　　﹝亦名掃地五德，出根本一切有部毗柰耶集﹞
　　根本部云：給孤長者，每於晨朝往逝多林禮世尊足。禮已，掃寺內地。後於一時，長者
他緣，不遑入寺。世尊經行，見地不淨，即自執彗（徐醉切，竹掃帚也），掃於林中。時舍
利子等，悉皆執彗共掃園林。時佛世尊及聖弟子，遍掃除已，入食堂中就座而坐。佛告諸苾
芻，凡掃地者，有五勝利，故說此五種功德也。（梵語逝多，華言勝林。給孤長者，謂其能
賑濟孤貧也。苾芻者，乃西天香草名，謂其體性柔軟，以喻出家人能折伏身語粗獷也。）
　　［一、自心清淨］（亦名自除心垢），謂若人掃於寺地，因地淨故，心得清淨，是名自
心清淨。
　　［二、令他心淨］（亦名除他垢），謂若人掃於寺地，因地淨故，他人見無塵垢，心得
<pb n="390"/>
清淨，是名令他心淨。
　　［三、諸天歡喜］（亦名去憍慢），謂若人掃於寺地，即是去其憍慢塵垢，諸天觀見地
淨無塵，生歡喜心，是名諸天歡喜。
　　［四、植端正業］（亦名調伏心），謂若人淨掃寺地，即是調伏自心，植立端正福業，
他世必獲相貌端正，是名植端正業。
　　［五、命終之後當生天上］（亦名長功德），謂若人淨掃寺地，因淨地故，功德增長，
而於命終當生天上。

<xa>五體</xa>
　　﹝出華嚴經隨疏演義鈔﹞
　　凡禮敬三寶，必須五體投地，所以折伏憍慢，用表虔誠故也。（三寶者，佛寶、法寶、
僧寶也。）
　　［一、右膝］，疏云：願我右膝著地之時，令諸眾生得正覺道也。
　　［二、左膝］，疏云：願我左膝著地之時，令諸眾生於外道法不起邪見，悉得安立正覺
道中也。
　　［三、右手］，疏云：願我右手著地之時，猶如世尊坐金剛座，地震現瑞，證大菩提也
。（梵語菩提，華言道。）
　　［四、左手］，疏云：願我左手著地之時，令諸眾生遠離外道，難調伏者，以四攝法而
攝取之，令入正道也。（四攝法者，佈施攝、愛語攝、利行攝、同事攝也。）
　　［五、首頂］，疏云：願我首頂著地之時，令諸眾生離憍慢心，悉得成就無見頂相也。

<xa>五食──出世五食</xa>
　　﹝出華嚴經疏﹞
　　謂世間之食，但能資益生死之身。修行之人，於世美味，心不貪嗜。常持正念，以禪悅
法喜等為食，則能長養善根，出離生死，成就菩提，故有出世間五種食也。（梵語菩提，華
言道。）
　　［一、念食］，謂修聖道之人，常持正念，長養一切善根。如世之食，資益身根，是為
念食。
　　［二、法喜食］，謂修出世行人，愛樂大法，資長道種，心生歡喜，是為法喜食。
　　［三、禪悅食］，謂修出世行人，由得定力，自資長養慧命，道品圓明，心常喜樂，是
<pb n="391"/>
為禪悅食。
　　［四、願食］，謂修聖道之人，以願持身，不捨萬行，長養一切善根。如世之食，資益
身根，是為願食。
　　［五、解脫食］，解脫即自在之義也。謂修聖道之人，離諸業縛，於法自在，即得長養
一切菩提善根。如世之食，資益身根，是為解脫食。

<xa>五種淨食</xa>
　　﹝出根本有部毗柰耶集﹞
　　佛制諸禁戒，令諸比丘，勿啖生氣，若有草菜瓜果，當以火刀爪等先淨之，方可得食。
故有此五種淨食也。（梵語比丘，華言乞士。生氣即生物也。）
　　［一、火淨］，謂一切瓜果等物，先當以火燒煮，令熟後方食之，是名火淨。律云：以
火觸著。是也。
　　［二、刀淨］，謂一切瓜果等物，先當以刀去其皮核，然後食之，是名刀淨。律云：以
刀損壞。是也。
　　［三、爪淨］，謂一切瓜果等物，先當以爪甲去其皮殼，然後食之，是名爪淨。律云：
以爪甲傷損。是也。
　　［四、蔫乾淨］，蔫乾者，物不鮮也。謂一切瓜果等物，自蔫自幹，不堪為種，比丘當
食，是名蔫乾淨。律云：自蔫幹不堪為種。是也。
　　［五、鳥啄淨］，謂一切瓜果等物，若因鳥啄殘損，比丘可食，是名鳥啄淨。律云：鳥
嘴啄損。是也。

<xa>五種淨肉</xa>
　　﹝出楞嚴經會解﹞
　　［一、不見殺］，謂眼不曾見殺者，是為淨肉。
　　［二、不聞殺］，謂耳不曾聞殺聲者，是為淨肉。
　　［三、不疑為我殺］，謂知彼為祠天等故殺，而不專為我殺，是為淨肉。
　　［四、自死］，謂諸鳥獸命盡自死者，是為淨肉。
　　［五、鳥殘］，謂鷹鷂等所食鳥獸餘殘者，是為淨肉。

<xa>五種不應施</xa>
<pb n="392"/>
　　﹝出法苑珠林﹞
　　［一、非理求財］，謂不順理所得財物，是不淨物，故不應施與人也。
　　［二、酒及毒藥］，謂酒及毒藥，能令眾生狂亂失命，故不應施與人也。
　　［三、置羅機網］，置，菟網也。羅，鳥網也。機，機弩也。網即網罟也。皆設以掩取
禽獸者，心謂是惱害眾生之器，故不應施與人也。
　　［四、刀杖弓箭］，謂刀杖弓箭，是殺害眾生之器，故不應施與人也。
　　［五、音樂女色］，謂音樂女色，而能惑亂眾生正性，故不應施與人也。

<xa>五果</xa>
　　﹝出翻譯名義﹞
　　律戒比丘不啖生物，謂如棗杏等果，必以火熟之方食。膚殼之果，須以刀去其皮然後食
。故說此五果之名也。（梵語比丘，華言乞士。）
　　［一、核果］，核果者，謂棗杏等是也。
　　［二、膚果］，膚果者，謂梨柰等是也。
　　［三、殼果］，殼果者，謂椰子、胡桃、石榴等是也。
　　［四、鋮果］，鋮果者，謂松柏等子是也。
　　［五、角果］，角果者，謂大小諸豆等是也。

<xa>五辛</xa>
　　﹝出梵網經﹞
　　首楞嚴經云：是五辛，熟食發婬；生啖增恚。十方天僊，嫌其臭穢，咸皆遠離。諸餓鬼
等，舐其唇吻，常與鬼住，福德日銷。大力魔王，現作佛身，來為說法；非毀禁戒，讚婬怒
癡。命終為魔眷屬，永墮無間地獄。是故求菩提者，當斷世間五種辛菜也。（梵語首楞嚴，
華言健相分別。梵語菩提，華言道。）
　　［一、大蒜］，大蒜者，至葷至辛之物也。
　　［二、茖蔥］，茖蔥者，薤也。其形似韭類，山蔥也。
　　［三、慈蔥］，慈蔥者，乃蔥之正名也。
　　［四、蘭蔥］，蘭蔥者，即小蒜也。雜阿含經云：非小蒜，木蔥。是也。木蔥即韭也。
　　［五、興渠］，興渠者，葉如蔓菁，根如蘿蔔，生熟皆臭如蒜。出于闐國，華夏不產，
故不翻也。
<pb n="393"/>

<xa>五明</xa>
　　﹝出華嚴經疏鈔﹞
　　［一、聲明］，聲，即聲教；明，即明瞭。謂世間文章算數建立之法，皆悉明瞭通達，
故曰聲明。
　　［二、因明］，因，即萬法生起之因。謂世間種種言論，及圖書印璽，地水火風萬法之
因，皆悉明瞭通達，故曰因明。
　　［三、醫方明］，醫方，即醫治之方法也。謂世間種種病患或癲癇蠱毒，四大不調，鬼
神咒詛，寒熱諸病，皆悉曉了其因，通達對治，故曰醫方明。（四大者，地大、水大、火大
、風大也。）
　　［四、工巧明］，工，即工業；巧，即巧妙。謂世間文詞讚詠，乃至營造城邑，農田商
賈，種種音樂，卜算天文地理，一切工業巧妙，皆悉明瞭通達，故曰工巧明。
　　［五、內明］，內，即佛法內教也。謂以持戒治破戒，以禪定治散亂，以智慧治愚癡，
乃至種種染淨邪正、生死涅槃對治之法，皆悉明瞭通達，故曰內明。（梵語涅槃，華言滅度
。）

<xa>五眼</xa>
　　﹝出大智度論﹞
　　眼，即照燭之義。瑜伽師地論云：能觀眾色，故名為眼。眼是總名，從用分別，則有五
種。
　　［一、肉眼］，肉眼者，假父母氣血所成也。即人中能見之眼，見近不見遠，見前不見
後，見內不見外，見晝不見夜，見上不見下，因有色質障礙故也。
　　［二、天眼］，天眼者，謂諸天因修禪定而得也。此眼遠近前後內外晝夜上下皆悉能見
，以無色質障礙故也。
　　［三、慧眼］，慧眼者，謂二乘之人，以所得慧眼，觀一切法皆空，不見有眾生相，及
滅一切異相，捨離諸著，不受一切法也。（二乘者，聲聞乘、緣覺乘也。）
　　［四、法眼］，法眼者，菩薩為度眾生，以清淨法眼徧觀一切諸法，能知能行，謂因行
是法，得證是道，亦知一切眾生種種方便門，令修令證也。
　　［五、佛眼］，佛眼者，謂具前四眼之用，無不見知。如人見極遠處，佛見則為至近。
人見幽暗處，佛見則為顯明。乃至無事不見，無事不知，無事不聞，聞見互用，無所思惟，
<pb n="394"/>
一切皆見也。

<xa>五夢法</xa>
　　﹝出華嚴經隨疏演義鈔﹞
　　［一、熱氣多見火］，謂如人鑽木得火，復理火事，以暖相分多，暖想即生，故夢於火
，是則熱氣多而見火也。
　　［二、冷氣多見水］，謂如人鑿井得水，復理水事，以冷相分多，冷想即生，故夢於水
，是則冷氣多而見水也。
　　［三、風氣多見飛墜］，謂如人乘風登高，運轉初息，以動相分多，動想即生，故夢飛
墜，是則風氣多而見飛墜也。
　　［四、聞見多熟境］，謂如人坐禪誦經調練身心，以慣習分多，所習之想即生，故夢熟
境，是則聞見多而見熟境也。
　　［五、天神與心靈所感］，謂如人平昔向善，喜奉神天，以敬奉故，念想不忘，故夢天
神，是則天神與心靈所感也。

<xa>五奇特夢</xa>
　　﹝出過去現在因果經﹞
　　世尊往昔因中，在山修道，號善慧比丘，得五種奇特夢，走白普光如來，請為解說所夢
之相。（梵語比丘，華言乞士。）
　　［一、夢臥大海］，普光云：夢臥大海者，汝身現居生死海中，未到彼岸，未證涅槃也
。（梵語涅槃，華言滅度。）
　　［二、夢枕須彌］，普光云：夢枕須彌者，以表出生死海，登於彼岸，將證涅槃也。
　　［三、夢海中一切眾生入我身內］，普光云：夢大海中一切眾生入身內者，以示當於塵
勞海中，為諸眾生作歸依處，濟度有情，超於彼岸也。
　　［四、夢手執日］，普光云：夢執日者，以表智慧光明普照法界，開導昏迷，歸正覺路
也。
　　［五、夢手執月］，普光云：夢執月者，以表方便之智，入於生死塵勞界內，用清涼法
，化導眾生，令離熱惱也。

<xa>五種樂</xa>
<pb n="395"/>
　　﹝出華嚴經隨疏演義鈔﹞
　　［一、出家樂］，出家樂者，謂世間之人，多諸業惑煩惱。出家達道，永斷是苦也。
　　［二、遠離樂］，遠離樂者，即初禪天之樂也。謂初禪能遠離欲界愛染煩惱，得覺觀禪
定，而生喜樂也。（覺觀者，初心在緣曰覺，細心分別禪味曰觀也。）
　　［三、寂靜樂］，寂靜樂者，即二禪天之樂也。謂二禪離初禪覺觀散動，澄心寂靜，乃
發勝定之樂也。
　　［四、菩提樂］，梵語菩提，華言道。謂菩薩無漏果成，自受菩提之樂，以慈心故，復
以此樂轉施眾生也。（無漏者，不漏落生死也。）
　　［五、涅槃樂］，梵語涅槃，華言滅度。謂菩薩息化歸真，入無餘涅槃，獲最寂靜，是
名涅槃樂也。（無餘者，色身與惑滅盡，而無所遺餘也。）

<xa>五位無心</xa>
　　﹝出成唯識論﹞
　　無心，謂無分別識心也。非全無心，但分別識心不行，故言五位無心也。
　　［一、睡眠］，謂眾生睡眠之時，六識昏昧，不能見聞覺知，是名睡眠無心。（六識者
，眼識、耳識、鼻識、舌識、身識、意識也。）
　　［二、悶絕］，謂諸眾生，驚倒悶絕，六識昏昧，見聞覺知，一時頓息，是名悶絕無心
。
　　［三、無想定］，無想定者，即色界無想天所修之定也。謂修無想定時，身心俱滅，念
慮灰凝，諸想不起，是名無想定無心。
　　［四、無想報］，謂因中厭生滅心，習無想定，故感報生無想天，經五百劫，心想不行
，是名無想報無心。（劫，梵語具雲劫波，華言分別時節。）
　　［五、滅盡定］，謂入此定時，一切受領思想之心，一時滅盡，都無見聞覺知，出入之
息亦盡，是名滅盡定無心。

<xa>五利──洗浴五利</xa>
　　﹝出十誦律﹞
　　十誦律云：佛在舍衛國時，有比丘癩病求治於藥師耆域。耆域告病比丘言：汝可洗浴，
病即得瘥。比丘言：佛未聽入浴室。諸比丘以是事白佛，佛遂聽入洗浴，故說此五種利也。
（梵語舍衛，華言豐德。梵語比丘，華言乞士。梵語耆域，華言能活。）
<pb n="396"/>
　　［一、除垢］，除垢者，謂澡浴身體，則諸垢穢悉皆除去也。
　　［二、身清淨］，身清淨者，謂澡浴身體，垢穢既除，則身體清淨也。
　　［三、除寒冷］，除寒冷者，謂澡浴身體，則清淨和暢，一切寒冷自除也。
　　［四、除身中風］，除身中風者，謂澡浴身體，得無寒冷，則風邪等病自除也。
　　［五、得安隱］，得安隱者，謂澡浴身體，既無風邪，則四支自得安隱也。

<xa>五不應答</xa>
　　﹝出法苑珠林﹞
　　［一、試問不答］，謂此人心懷輕慢，或先自曉了，而作念言：我且設問，試彼為解不
解。若作此試問者，不應為答也。
　　［二、無疑問不答］，謂凡所演說，為令眾生開其昏迷，解釋疑網，彼既不疑，假設為
問者，不應為答也。
　　［三、不為悔所犯故問不答］，謂此人既知所犯，不生悔過之心，設為他故而問者，不
應為答也。
　　［四、不受語故問不答］，謂此人先曾為說，彼不聽受，今又故意設為問辭者，不應為
答也。
　　［五、語難故問不答］，謂此人作意而言，此語難曉，他必不解，我且設問，為能答否
。如是而故問者，不應為答也。

<xa>五力不可到</xa>
　　﹝出諸經要集﹞
　　俱舍論云：若人捨命，應至無量世界外受生，此中陰識神遊空而去，俄頃即到所生之處
，皆由業力所持。雖禪定神通等力，而不能遮其不往，亦不能令其住於餘道。故名力不可到
也。（中陰者，謂諸眾生身死之後，未曾託生，是名中陰也。）
　　［一、定力］，定力者，即諸佛大定之力也。謂諸眾生，中陰識神，往於他界受生之時
，以由業力所持，速疾而去，即生彼處。雖諸佛大定之力，亦不能遮其不生，故云不可到。
　　［二、通力］，通力者，即諸佛神通之力也。謂諸眾生，中陰識神，往於他界受生之時
，以由業力所持，速疾而去，即生彼處。雖諸佛神通之力，亦不能遮其不生，故云不可到。
　　［三、大願力］，大願力者，即諸佛大誓願之力也。謂諸眾生，中陰識神，往於他界受
生之時，以由業力所持，速疾而去，即生彼處。雖諸佛大願之力，亦不能遮其不生，故云不
<pb n="397"/>
可到。
　　［四、法威德力］，法威德力者，即佛法威德之力也。謂諸眾生，中陰識神，往於他界
受生之時，以由業力所持，速疾而去，即生彼處。雖諸佛威德之力，亦不能遮其不生，故云
不可到。
　　［五、借識力］，借識力者，即二禪已上，無有尋伺語言，若欲說法應用，則假初禪之
識而為己用也。謂諸眾生，中陰識神，往於他界受生之時，以由業力所持，速疾而去，即生
彼處。雖借識之力，亦不能遮其不生，故云不可到。（二禪已上者，即三禪、四禪天也。）

<xa>五力難判</xa>
　　﹝出宗鏡錄﹞
　　五難判者，謂定等五種之力，唯識論中，不能判攝也。然三界唯心，萬法唯識，而不能
判此五力者，由斯五種乃聖人不思議境界，不與心識相應，此所以為難判。宗鏡錄云：有五
力，唯識不判。是也。（三界者，欲界、色界、無色界也。）
　　［一、定力］，定力者，即如來大寂定力也。謂此定力，無染無淨，非空非有，生死不
能拘，結業不能縛；不起此定，而能普應十方，不與識法相應，是故唯識難判也。
　　［二、通力］，通力者，即如來神通之力也。謂此通力變化無窮，隨感而應，不謀而知
，徹照萬法，非思議之可及，豈識法之相應，是故唯識難判也。
　　［三、借識力］，借識力者，謂如二禪以上，無有尋伺語言，若欲說法應用，則借初禪
眼耳身三識，以成己用。由此假他之用，非因本起，不屬唯識，是故唯識難判也。（借初禪
三識者，由初禪不著香味二塵，已無鼻、舌二識，惟有眼、耳、身三識。二禪已上，不著五
塵，故五識俱無。若欲應用，則借初禪三識也。）
　　［四、願力］，願力者，即如來大願之力也。而此願力，非因愛見，不假思惟，乃是聖
人曠劫度生功用而成，非思議之可及，豈識法之相應，是故唯識難判也。（劫，梵語具雲劫
波，華言分別時節。）
　　［五、法威德力］，法威德力者，即如來應化威德之力也。謂此威德之力，乃是聖人不
思議境界。如演一音，則普應群機。施一法，則眾魔皆伏。利生無盡，功德難量，不與識法
相應，是故唯識難判也。

<xa>五種比量</xa>
　　﹝出顯揚聖教論﹞
<pb n="398"/>
　　比量者，謂思惟抉擇推度境界定其理也。
　　［一、相比量］，謂隨其所有相貌相屬，或由現在及先所見，推度境界。如以見幢故，
比知有車；以見煙故，比知有火。如是以王比國，以夫比妻，以角犎（音封，即橐駝也）比
牛。以形軟發黑，輕舉色美，比知是少；以面皺發白等，比知是老。以具如來微妙相好，智
慧寂靜，勝行辯才，比知如來應正等覺，具一切智。諸如是等，名相比量。
　　［二、體比量］，謂由現見彼自體性，故比類彼物不現見體，或現見一分自體，比類餘
分。如以現在比類去來，或以過去比未來事，或以現近事比現遠事。又以一分成熟比餘熟分
。如是等類，名體比量。
　　［三、業比量］，謂以作用比業所依。如見遠物，無有動搖，鳥集其上，如是等類，比
知是杌；若有動搖等事，比知是人；若見跡步寬長，比知是象；身曳地行，比知是蛇。見比
於眼，聞比於耳等；又若見瞑目執杖，蹎（音顛）蹶失路等，比知是盲。高聲側聽，比知是
聾。以所作業，比知正信聰睿。如是等類，名業比量。
　　［四、法比量］，謂於一切相屬著法，以一比餘。如屬無常，比知有苦；以屬苦故，比
空無我；以屬生故，比有老法；以屬老故，比有死法；以屬有色，有見，有礙，比有處所，
及有形質；屬有漏故，比知有苦；屬無漏故，比知無苦；屬有為故，比知是生住異滅之法；
屬無為故，比知非生住異滅之法。如是等類，名法比量。
　　［五、因果比量］，謂因果相比。如見物行，比有所至；見有所至，比先有行。若見有
人，如法事王，比知當獲廣大祿位；見大祿位，比知先已如法事王。若見備善作業，比知必
當獲大財富；見大財富，比知先已備善作業。若見修道，比知當獲聖果；見獲聖果，比知先
已修道。如是等類，名因果比量。

<xa>五種色法</xa>
　　﹝出華嚴經隨疏演義鈔﹞
　　色即質礙之義。凡依正色法，不出此五也。（依正色法者，依是眾生依報，即山河大地
屋宇之類也。正是正報，即眾生五陰之身也。此二種皆有形量分嗮，故云色法也。）
　　［一、極略色］，謂於色上分析長短形相粗細，以至極微，故名極略色。
　　［二、極迥色］（亦名自礙色），謂上見虛空青黃等色，乃是顯色；若下望之，則此顯
色至遠而為難見，是名極迥色。
　　［三、受所引色］，受即領受，引即引取。如受諸戒品，戒是色法，所受之戒，即是受
所引色。又如意識領納聲香味觸等法，乃至憶念過去曾見境界，皆名受所引色。
<pb n="399"/>
　　［四、徧計所起色］，謂諸眾生於諸識所變影像，及第六識所緣三世境界，空華水月等
，悉生計著，是名徧計所起色。（第六識者，即意識也。三世者，過去、現在、未來也。）
　　［五、定自在所生色］，定即禪定。自在所生色者，謂解脫靜慮所緣境色也。如菩薩入
定，所現光明，及現一切色像境界。如入火定，則有火光發現，是名定自在所生色。（菩薩
，梵語具雲菩提薩埵，華言覺有情。）

<xa>五塵</xa>
　　﹝出法界次第﹞
　　塵，即垢染之義。謂此五塵能染污真性故也。
　　［一、色塵］，謂眼所見青黃赤白及男女形貌等色，是名色塵。
　　［二、聲塵］，謂耳所聞絲竹環珮之聲，及男女歌詠等聲，是名聲塵。
　　［三、香塵］，謂鼻所嗅栴檀沉水飲食，及男女身份所有香等，是名香塵。
　　［四、味塵］，謂舌所嘗種種飲食餚膳美味等，是名味塵。
　　［五、觸塵］，謂身所觸男女身份柔軟細滑，及上妙衣服等，是名觸塵。

<xa>五塵──鄰虛五塵</xa>
　　﹝出決定藏論﹞
　　塵即色塵，謂眼、耳、鼻、舌、身五種勝義根，及色、聲、香、味、觸等法。乃至禪定
中所發之色識，心緣想過去未來之境，皆是塵也。以此色塵微細難見，不可分析，鄰於虛空
，故名鄰虛。然於此極微之中，又有五種不同，非人、天之眼能見，乃慧眼等所見之色也。
（勝義根者，即五根所具，能照境發識清淨之色也。慧眼者，智慧之眼，即二乘所證之眼也
。）
　　［一、極微細］，謂此色塵分析，至於至微至細之極，人、天之眼所不能見，是為極微
細也。
　　［二、色邊際］，謂此色塵分析，至於微細色相之際，人、天之眼所不能見，是為色邊
際也。
　　［三、極略色］，謂此細色略之至極，無可與比，人、天之眼所不能見，是為極略色也
。
　　［四、無方分］，謂極微之色，無有影像，不礙方分，是為無方分也。
　　［五、鄰虛］，謂諸識色及定中色，無障無礙，似於虛空，而實非虛空，故名鄰虛也。
<pb n="400"/>

<xa>六義──薄伽梵六義</xa>
　　﹝出華嚴經隨疏演義鈔﹞
　　梵語薄伽梵，亦云婆伽婆，名具六義。佛地論云：自在、熾盛與端嚴、名稱、吉祥及尊
貴，如是六德義圓滿，是故彰名薄伽梵。唐玄奘法師，明五種不翻中，第二多含不翻，即薄
伽梵是也。（五種不翻者，秘密不翻、多含不翻、此方無不翻、順古不翻、尊重不翻也。）
　　［一、自在義］，謂如來永不屬諸煩惱之所繫縛，故曰自在。
　　［二、熾盛義］，謂如來猛焰智火，洞達無際，故曰熾盛。
　　［三、端嚴義］，謂如來三十二相莊嚴妙好，故曰端嚴。（三十二相者，足安平相，千
輻輪相，手指纖長相，手足柔軟相，手足縵網相，足跟滿足相，足趺高好相，腨如鹿王相，
手過膝相，馬陰藏相，身縱廣相，毛孔生青色相，身毛上靡相，身金色相，身光面各一丈相
，皮膚細滑相，七處平滿相，兩腋滿相，身如師子相，身端直相，肩圓滿相，四十齒相，齒
白齊密相，四牙白淨相，頰車如師子相，咽中津液得上味相，廣長舌相，梵音深遠相，眼色
金精相，眼睫如牛王相，眉間白毫相，頂肉髻成相也。）
　　［四、名稱義］，謂如來圓滿一切殊勝功德，十方世界，無不聞知，故曰名稱。
　　［五、吉祥義］，謂如來既具勝妙之德，故一切世間讚歎供養者，亦獲吉祥，故曰吉祥
。
　　［六、尊貴義］，謂如來始從兜率天中降生王宮及出家已，而登極果之位，方便利益一
切眾生，故曰尊貴。（梵語兜率，華言知足。）

<xa>六勝德──如來勝德六義</xa>
　　﹝出阿毗達磨雜集論﹞
　　［一、自性義］，謂諸佛法身，皆依真如理體而為自性，是名自性義。
　　［二、因義］，謂諸佛於無量無數劫中，修習勝果之因，是名因義。（劫，梵語具雲劫
波，華言分別時節。）
　　［三、果義］，謂諸佛永斷一切煩惱等障，證得無上菩提之果，是名果義。（梵語菩提
，華言道。）
　　［四、業義］，謂諸佛以清淨身業，現大神通；清淨口業，演大法義；清淨意業，種種
調伏方便導引，可化眾生，令其出離生死，證大菩提，是名業義。
　　［五、相應義］，應，當也。謂諸佛因中能行種種難行苦行，所生十力、四無所畏等功
<pb n="401"/>
德，而與法性之理相應，故名相應義。（十力者，知是處非處智力、知過現未來業報智力、
知諸禪解脫三昧智力、知諸根勝劣智力、知種種解智力、知種種界智力、知一切至處道智力
、知天眼無礙智力、知宿命無漏智力、知永斷習氣智力也。四無所畏者，一切智無所畏、漏
盡無所畏、說障道無所畏、說盡苦道無所畏也。）
　　［六、差別義］，謂諸佛說法度諸眾生，則現法、報、應三身差別之相，故名差別義。

<xa>六種相──如來功德六種相</xa>
　　﹝出瑜伽師地論﹞
　　功德者，如來萬行之因，法身之果德也。為令眾生如佛修行，皆得成就無上道果，故說
六種相也。
　　［一、圓滿］，謂諸如來萬行具足，種智圓明，於世間、出世間一切功德皆悉成就；超
過聲聞、緣覺、菩薩之上，故曰圓滿。（菩薩，梵語具雲菩提薩埵，華言覺有情。）
　　［二、無垢］，謂諸如來由證常樂我淨之德，而無一切煩惱污染，故曰無垢。
　　［三、不動］，謂諸如來由證大寂滅定，所有功德，一切外道魔軍盜賊親屬，乃至火水
風等，皆不能撓亂變壞，故曰不動。
　　［四、無等］，謂諸如來所有種種功德，廣大尊勝，威力自在；一切有情，乃至菩薩，
無與比者，故曰無等。
　　［五、能作有情利益］，謂諸如來成就無上功德，方便示現利他之行，度脫有情，令成
聖道，故曰能作有情利益。
　　［六、功能］，謂諸如來於所作利益有情之事，無所作願，無所取捨，而自然圓就，故
曰功能。

<xa>六即佛</xa>
　　﹝出觀無量壽佛經疏妙宗鈔﹞
　　六即佛者，約事故明六，約理故明即。即者，其體不二，名之為即。然明此六即者，或
顯法門高深，或明修行次第。若論六者，位次高下有序，則修行之人，不生上慢。若論即者
，理體初後皆是，則修行之人，不生退屈。以理言之，即處常六，六處常即，蓋由事理不二
故也。
　　［一、理即佛］，謂眾生本具佛性之理，與諸如來無二無別。故涅槃經云：一切眾生即
是佛，是為理即佛。
<pb n="402"/>
　　［二、名字即佛］，謂或從知識處聞，或從經卷中見，知此理性，即佛之名。於名字中
，通達解了一切諸法皆是佛法，是為名字即佛。
　　［三、觀行即佛］，謂既知一切法皆是佛法，必須心觀明瞭，理慧相應，所行如所言，
所言如所行，是為觀行即佛，此五品位也。（理慧相應者，理即所觀之理境，慧即能觀之智
慧。應者，當也。謂境智相當，則言行一致也。五品者，隨喜品、讀誦品、說法品、兼行六
度品、正行六度品也。）
　　［四、相似即佛］，謂於觀行即中，愈觀愈明，愈止愈寂，雖未能真證其理，而於理彷
彿有如真證，是為相似即佛，此十信位也。（愈觀愈止者，觀即觀照，以觀觀昏也。止即止
息，以止止散也。十信者，信心、念心、精進心、慧心、定心、不退心、護法心、迴向心、
戒心、願心也。）
　　［五、分證即佛］，謂無明之惑，有四十一品，至此破一品無明，證一分中道，是為分
證即佛。此十住、十行、十迴向、十地等覺位也。（十住者，發心住、治地住、修行住、生
貴住、方便具足住、正心住、不退住、童真住、法王子住、灌頂住也。十行者，歡喜行、饒
益行、無嗔恨行、無盡行、離癡亂行、善現行、無著行、尊重行、善法行、真實行也。十迴
向者，救一切眾生離眾生相迴向，不壞迴向，等一切佛迴向，至一切處迴向，無盡功德藏迴
向，隨順平等善根迴向，隨順等觀一切眾生迴向，真如相迴向，無礙解脫迴向，法界無量迴
向也。十地者，歡喜地、離垢地、發光地、焰慧地、難勝地、現前地、遠行地、不動地、善
慧地、法雲地也。等覺者，去後妙覺佛位，猶有一等，勝前諸位，得稱覺也。）
　　［六、究竟即佛］，謂道窮妙覺，種智俱圓，是為究竟即佛，此極果妙覺佛也。（種智
者，即一切種智也。妙覺者，覺體圓明，不可思議也。）

<xa>六念法</xa>
　　﹝出別譯雜阿含經﹞
　　［一、念佛］，謂念佛具足十號，大慈大悲，智慧光明，神通無量，能拔眾苦。我以清
淨質直之心，得親近佛，心生歡喜。以歡喜故身得快樂，以快樂故其心得定，以得定故其心
平等。修念佛觀，必趣涅槃，是名念佛。（十號者，一如來、二應供、三正徧知、四明行足
、五善逝、六世間解無上士、七調御丈夫、八天人師、九佛、十世尊也。梵語涅槃，華言滅
度。）
　　［二、念法］，謂法是如來所有功德，即十力、四無所畏等，我以清淨質直之心，得親
近法，心生歡喜，以歡喜故身得快樂，得快樂故其心得定，以得定故其心平等。修念法觀，
<pb n="403"/>
必趣涅槃，是名念法。（十力者，知是處非處智力、知過現未來業報智力、知諸禪解脫三昧
智力、知諸根勝劣智力、知種種解智力、知種種界智力、知一切至處道智力、知天眼無礙智
力、知宿命無漏智力、知永斷習氣智力也。四無所畏者，一切智無所畏、漏盡無所畏、說障
道無所畏、說盡苦道無所畏也。）
　　［三、念僧］，謂僧是如來弟子，得無漏法，具戒定慧，能為世間眾生作良福田，應當
恭敬。我以清淨質直之心，得親近僧，心生歡喜，以歡喜故身得快樂，得快樂故其心得定，
以得定故其心平等。修念僧觀，必趣涅槃，是名念僧。（無漏法者，謂修戒定慧之法，則不
漏落生死也。）
　　［四、念戒］，謂念諸禁戒，能遮諸惡煩惱。我以清淨質直之心，得親近戒，心生歡喜
，以歡喜故身得快樂，以快樂故其心得定，以得定故其心平等。修念戒想，必趣涅槃，是名
念戒。
　　［五、念施］，謂念己所施，獲得善利。一切世間為慳嫉所覆，我於今者，得離如是慳
貪之垢，住捨心中，於一切物心無吝惜，持用佈施，既佈施已，我心應喜，以喜心故身得快
樂，以快樂故其心得定，以得定故其心平等。修念施想，必趣涅槃，是名念施。
　　［六、念天］，謂念欲界天等，悉因往昔戒施善根，得生彼處，受天快樂。我亦見有如
是戒施功德，捨命之時，必生彼天，以念天故，離於惡法，心生歡喜，心歡喜故身得快樂，
得快樂故其心得定，以得定故其心平等。修念天想，必趣天道，是名念天。

<xa>六慧法</xa>
　　﹝出菩薩瓔珞本業經﹞
　　［一、聞慧］，謂別教菩薩，於十住位中，因聞中道之理，知一切法離二邊相，故名聞
慧。（十住者，發心住、治地住、修行住、生貴住、方便具足住、正心住、不退住、童真住
、法王子住、灌頂住也。二邊相者，空有二邊之相也。）
　　［二、思慧］，謂別教菩薩於十行位中，思惟中道之理，發生一切智慧，故名思慧。（
十行者，歡喜行、饒益行、無嗔恨行、無盡行、離癡亂行、善現行、無著行、尊重行、善法
行、真實行也。）
　　［三、修慧］，謂別教菩薩於十迴向位中，修習中道之理，發生一切智慧，故名修慧。
（十迴向者，救一切眾生離眾生相迴向、不壞迴向、等一切佛迴向、至一切處迴向、無盡功
德藏迴向、隨順平等善根迴向、隨順等觀一切眾生迴向、真如相迴向、無縛解脫迴向、法界
無量迴向也。）
<pb n="404"/>
　　［四、無相慧］，謂別教菩薩於十地位中，證知中道之理，空無性相，發生一切智慧，
故名無相慧。（十地者，歡喜地、離垢地、發光地、焰慧地、難勝地、現前地、遠行地、不
動地、善慧地、法雲地也。）
　　［五、照寂慧］，照即中道之用，寂即中道之體。謂別教等覺菩薩，以中道之觀慧，照
中道之理體，故名照寂慧。（等覺者，謂去後妙覺佛位，猶有一等，勝前諸位，得稱為覺也
。）
　　［六、寂照慧］，謂別教妙覺果佛之道智慧，能於中道之理，即寂而照，即照而寂，寂
照不二，定慧平等，故名寂照慧。（妙覺者，謂佛自覺覺他，覺行圓滿，不可思議也。）

<xa>六堅法</xa>
　　﹝出菩薩瓔珞本業經﹞
　　［一、信堅］，謂別教菩薩，於十住位中，修習空觀，信一切法皆即真諦，無能毀壞，
故名信堅。（十住者，發心住、治地住、修行住、生貴住、方便具足住、正心住、不退住、
童真住、法王子住、灌頂住也。空觀者，謂觀一切法，性相皆空也。）
　　［二、法堅］，謂別教菩薩，於十行位中，修習假觀，知一切法皆即俗諦，無能毀壞，
故名法堅。（十行者，歡喜行、饒益行、無嗔恨行、無盡行、離癡亂行、善現行、無著行、
尊重行、善法行、真實行也。假觀者，謂觀一切法，無不具足也。）
　　［三、修堅］，謂別教菩薩，於十迴向位中，修習中觀，了一切法皆即中諦，無能毀壞
，故名修堅。（十迴向者，救一切眾生離眾生相迴向、不壞迴向、等一切佛迴向、至一切處
迴向、無盡功德藏迴向、隨順平等善根迴向、隨順等觀一切眾生迴向、真如相迴向、無縛解
脫迴向、法界無量迴向也。中觀者，謂觀一切法，非空非假，即中道也。）
　　［四、德堅］，謂別教菩薩，於十地位中，因修中觀，破一分無明，顯一分三德，無能
毀壞，故名德堅。（十地者，歡喜地、離垢地、發光地、焰慧地、難勝地、現前地、遠行地
、不動地、善慧地、法雲地也。三德者，法身德、般若德、解脫德也。）
　　［五、頂堅］，謂別教等覺菩薩，居十地頂，惑破德顯，無能毀壞，故名頂堅。（等覺
者，去後妙覺佛位猶有一等，勝前諸位，得稱為覺也。）
　　［六、覺堅］，謂別教妙覺果佛，覺了一切法皆即中道，無能毀壞，故名覺堅。（妙覺
佛者，謂自覺覺他，覺行圓滿，不可思議也。）

<xa>六忍法</xa>
<pb n="405"/>
　　﹝出菩薩瓔珞本業經﹞
　　［一、信忍］，謂別教菩薩，於十住位中，修習空觀，信一切法皆悉空寂，能於空法，
忍可忍證，故名信忍。（十住者，發心住、治地住、修行住、生貴住、方便具足住、正心住
、不退住、童真住、法王子住、灌頂住也。空觀者，謂觀一切法，性相皆空也。）
　　［二、法忍］，謂別教菩薩，於十行位中，修習假觀，雖知一切法空無所有，而能假立
一切法，化諸眾生，於假法中，忍可忍證，故名法忍。（十行者，歡喜行、饒益行、無嗔恨
行、無盡行、離癡亂行、善現行、無著行、尊重行、善法行、真實行也。假觀者，謂觀一切
法無不具足也。）
　　［三、修忍］，謂別教菩薩，於十迴向位中，修習中觀，知一切法事理和融，於中道中
，忍可忍證，故名修忍。（十迴向者，救一切眾生離眾生相迴向、不壞迴向、等一切佛迴向
、至一切處迴向、無盡功德藏迴向、隨順平等善根迴向、隨順等觀一切眾生迴向、真如相迴
向、無縛解脫迴向、法界無量迴向也。中觀者，謂觀一切法非空非假，即中道也。）
　　［四、正忍］，謂別教菩薩，於十地位中，正破無明之惑，而於中道之理，忍可忍證，
故名正忍。（十地者，歡喜地、離垢地、發光地、焰慧地、難勝地、現前地、遠行地、不動
地、善慧地、法雲地也。）
　　［五、無垢忍］，謂別教菩薩，於等覺位中，斷除無明惑染，而於自性清淨心體，忍可
忍證，故名無垢忍。（等覺者，去後妙覺佛位，猶有一等，勝前諸位，得稱為覺也。）
　　［六、一切智忍］，智者，知也。謂別教妙覺果佛，斷一十二品無明惑盡，徧知一切中
道之法，而於此法，忍可忍證，故名一切智忍。（妙覺者，謂自覺覺他，覺行圓滿，不可思
議也。十二品者，十地等覺，妙覺所斷之惑，各一品也。）

<xa>六受法</xa>
　　﹝出大集法門經﹞
　　［一、眼觸受］，觸，即觸著，亦對也。受，領納也。謂眼與好惡之色相觸對時，即生
苦樂之受，是名眼觸受。
　　［二、耳觸受］，謂耳與好惡之聲相觸對時，即生苦樂之受，是名耳觸受。
　　［三、鼻觸受］，謂鼻與香臭之物相觸對時，即生苦樂之受，是名鼻觸受。
　　［四、舌觸受］，謂舌與美惡之味相觸對時，即生苦樂之受，是名舌觸受。
　　［五、身觸受］，謂身與美妙粗惡之境相觸對時，即生苦樂之受，是名身觸受。
　　［六、意觸受］，謂意分別五塵好惡妍丑之境，即生苦樂之受，是名意觸受。（五塵者
<pb n="406"/>
，色塵、聲塵、香塵、味塵、觸塵也。）

<xa>六觀法</xa>
　　﹝出菩薩瓔珞本業經﹞
　　［一、住觀］，心會於理為住。謂別教菩薩，於十住位中，修習空觀，故名住觀。（十
住者，發心住、治地住、修行住、生貴住、方便具足住、正心住、不退住、童真住、法王子
住、灌頂住也。空觀者，謂觀一切法，性相皆空也。）
　　［二、行觀］，行即進趣之義。謂別教菩薩，於十行位中，修習假觀，故名行觀。（十
行者，歡喜行、饒益行、無嗔恨行、無盡行、離癡亂行、善現行、無著行、尊重行、善法行
、真實行也。假觀者，謂觀一切法，無不具足也。）
　　［三、向觀］，向即回因向果之義。謂別教菩薩，於十迴向位中，修習中觀，故名向觀
。（十迴向者，救一切眾生離眾生相迴向、不壞迴向、等一切佛迴向、至一切處迴向、無盡
功德藏迴向、隨順平等善根迴向、隨順等觀一切眾生迴向、真如相迴向、無縛解脫迴向、法
界無量迴向也。中觀者，謂觀一切法非空非假，即中道也。）
　　［四、地觀］，地即能生佛智，住持不動之義。謂別教菩薩，於十地位中，修習中觀，
能生佛智，故名地觀。（十地者，歡喜地、離垢地、發光地、焰慧地、難勝地、現前地、遠
行地、不動地、善慧地、法雲地也。）
　　［五、無相觀］，謂別教菩薩，於等覺位中，修習中觀，了知惑染性相本空，故名無相
觀。（等覺者，謂去後妙覺佛位猶有一等，勝前諸位，得稱為覺也。）
　　［六、一切種智觀］，種即能生之義。謂別教妙覺、果佛，中道觀成，能知一切道種差
別，故名一切種智觀。（妙覺佛者，謂自覺覺他，覺行圓滿，不可思議也。）

<xa>六行觀</xa>
　　﹝出禪波羅蜜次第法門﹞
　　謂厭下苦粗障，欣上勝妙利，各有因果，依此六法修行，是名六行觀。
　　［一、厭苦觀］，謂思惟身中所起心數，緣於貪慾，不能出離，是為因苦。復思欲界報
身，飢渴寒熱，病痛刀杖等種種所逼，是為果苦。苦因、苦果，皆須厭惡也。（心數者，受
、想、行也。）
　　［二、厭粗觀］，謂思惟欲界五塵，能起眾惡，是為因粗，復思此身為三十六物屎尿臭
穢之所成就，是為果粗。粗因、粗果，皆須厭惡也。（五塵者，色塵、聲塵、香塵、味塵、
<pb n="407"/>
觸塵也。三十六物者，外相十二，謂發、毛、爪、齒、眵、淚、涎、唾、屎、尿、垢、汗也
。身器十二，謂皮、膚、血、肉、筋、脈、骨、髓、肪、膏、腦、膜也。內含十二，謂肝、
膽、腸、胃、脾、腎、心、肺、生藏、熟藏、赤痰、白痰也。）
　　［三、厭障觀］，謂思惟煩惱障覆真性，不能顯發，是為因障。復思此身質礙，不得自
在，是為果障。因障、果障、皆須厭惡也。
　　［四、忻勝觀］，謂既厭欲界下劣貪慾之苦，即忻初禪上勝禪定之樂，是為因勝。復厭
欲界飢渴等苦，即忻初禪禪味之樂，是為果勝。得樂勝苦，皆須忻喜也。
　　［五、忻妙觀］，謂既厭欲界貪慾五塵之樂，心亂馳動為粗，即忻初禪禪定之樂，心定
不動，是為因妙。復厭欲界臭穢之身為粗，即忻受得初禪之身，如鏡中像，雖有形色，無有
質礙，是為果妙。得妙勝粗，皆須忻喜也。
　　［六、忻出觀］，謂既厭欲界煩惱蓋障，即忻初禪心得出離，是為因出。復厭欲界之身
質礙不得自在，即忻初禪獲得五通之身自在無礙，是為果出。得出勝障，皆須忻喜也。（五
通者，天眼通、天耳通、他心通、宿命通、神足通也。）

<xa>六瑞──法華六瑞</xa>
　　﹝出法華經文句﹞
　　謂法華一經，妙理玄微，人難信受。故先以瑞相警變常情，常情既變，而生渴仰，則聞
法染心，妙道易階，密有所表，故具明六瑞焉。
　　［一、說法瑞］，謂佛將說法華，先說無量義經，而為法華作序。從一法說無量義，會
無量義歸於一法，故無量義經為法華會多歸一之序。經云：說大乘經名無量義。是也。且說
法乃佛之常儀，何得為瑞？蓋佛說無量義經雖竟，時眾不散，待於後聞，此事奇特，與常說
異，故名說法瑞。
　　［二、入定瑞］，謂佛將說法華，而欲會多歸一，故先入此無量義處定。經云：入於無
量義處三昧。是也。且入定亦佛之常儀，何得為瑞？蓋佛雖入開定，意在合定，與常入定有
異，故名入定瑞。（梵語三昧，華言正定。開定者，即無量義處定也。合定者，即法華會多
歸一之定也。）
　　［三、雨華瑞］，謂佛將說法華，故天雨四華，以表十住、十行、十迴向、十地諸菩薩
，當獲成佛之因，故名雨華瑞。經云：天雨曼陀羅等四華。是也。（十住者，發心住、治地
住、修行住、生貴住、方便具足住、正心住、不退住、童真住、法王子住、灌頂住也。十行
者，歡喜行、饒益行、無嗔恨行、無盡行、離癡亂行、善現行、無著行、尊重行、善法行、
<pb n="408"/>
真實行也。十迴向者，救一切眾生離眾生相迴向、不壞迴向、等一切佛迴向、至一切處迴向
、無盡功德藏迴向、隨順平等善根迴向、隨順等觀一切眾生迴向、真如相迴向、無縛解脫迴
向、法界無量迴向也。十地者，歡喜地、離垢地、發光地、焰慧地、難勝地、現前地、遠行
地、不動地、善慧地、法雲地也。梵語曼阤羅，華言適意，又云白華。四華者，曼阤羅華、
摩訶曼阤羅華、曼殊沙華、摩訶曼殊沙華也。）
　　［四、地動瑞］，謂佛將說法華，故地六種震動，以表圓教十住、十行、十迴向、十地
、等覺、妙覺，六番破無明惑也。為無明盤鰩，未曾侵毀，方將破壞，故先動地以表之，故
名地動瑞。經云：普佛世界六種震動也。（六種震動者，一動、二起、三湧、四震、五吼、
六擊也。等覺者，去後妙覺佛位猶有一等，勝前諸位，得稱為覺也。妙覺者，謂自覺覺他，
覺行圓滿，不可思議也。）
　　［五、眾喜瑞］，謂大眾既見雨華動地，知佛世尊必說大法，欣躍內充，以表大機當發
。經云：大眾得未曾有，歡喜合掌，一心觀佛。是也。且喜怒人之常情，何得為瑞？蓋天華
悅眼，地動震心，是外瑞；心喜是內瑞，非常之喜昔雖曾有，而不為喜所動，今為喜動，而
能一心觀佛，故名眾喜瑞。
　　［六、放光瑞］，謂佛將說法華，先放毫光，照於此土，以至他土，與常放光有異，故
名放光瑞。經云：佛放眉間白毫相光，徧照東方萬八千世界。是也。

<xa>六門──妄盡還源觀六門</xa>
　　﹝出華嚴還源觀﹞
　　此觀門者，乃唐賢首國師，以華嚴大經之義，富博宏深，覽之者，詎究其源；尋之者，
罕窮其際。由是統收玄奧，囊括大宗，述此六門，令諸後學修習觀法，斷除諸妄，復歸真源
也。
　　［一、顯一體］，一體即自性清淨圓明之體也。蓋此體性，從本以來，圓明湛寂，在塵
勞而不垢，處涅槃而非淨；在聖不增，居凡不減；煩惱覆之則隱，智慧了之則顯。故云顯一
體也。
　　［二、起二用］，二用者，謂依前淨體起於二用也。一者，海印森羅常住用。謂入海印
三昧，照真如性，妄盡心澄，眾德並現。猶如大海風息，水澄萬象，齊鑒森然，交羅常住不
動也。二者，法界圓明自在用。謂入華嚴三昧，照法界體，眾德具足，萬行莊嚴，光明照徹
，圓融無礙也。（梵語三昧，華言正定。）
　　［三、示三遍］，三遍者，即依前二用，一一普周法界也。一者，一塵普周法界遍，謂
<pb n="409"/>
塵無自性，攬真理而成立，真既無邊，塵亦隨爾，故一一塵中皆見法界。二者，一塵出生無
盡遍，謂塵無自體，起必依真，真如既具恆沙眾德，依真起用，萬法繁興，無有窮盡。三者
，一塵合容空有遍，謂塵無自性即空也；幻相宛然，即有也。真空不空，妙有不有，事理該
羅，容納無礙也。
　　［四、行四德］，四德者，即依前一塵能徧之境，而修行四德也。一者，隨緣妙用無方
德，謂隨順機緣，起諸妙用，萬別千差，神變不測也。二者，威儀住持有則德。謂行住坐臥
，整肅威儀，闡揚教法，拯物導迷，堪忍住持，可軌可范也。三者，柔和質直攝生德。謂慈
悲平等，調柔和順，言行相符，質直無偽，唯以正法攝化眾生也。四者，普代眾生受苦德。
謂諸眾生，受苦無量，常懷悲憫，拯拔救濟，亦復出生入死，為其說法，咸令得樂也。
　　［五、入五止］，五止者，即依前能行四德之心，而修五止也。一者，照法清淨離緣止
。謂觀照真俗二諦之法，空有不二，清淨虛廓，能緣之智既寂，而所緣之境亦亡也。二者，
觀人寂泊絕欲止。謂觀五蘊之身，諸法本空，寂然淡泊，諸欲皆盡，無願無求也。三者，性
起繁興法爾止。謂依體起用，名為性起；應用萬差，故曰繁興；任運常然，名法爾也。四者
，定光顯現無念止。謂入此止三昧中，光明炳現，內外洞徹，無思無慮也。五者，理事玄通
非相止。謂真性之理，幻相之事，隱顯俱融，性相雙泯也。（五蘊者，色蘊、受蘊、想蘊、
行蘊、識蘊也。）
　　［六、起六觀］，六觀者，即依前五止，而修即止之六觀也。一者，攝境歸心真空觀。
謂觀世間一切諸法，唯一心造，心外更無一法可得，境本空寂，無有實體也。二者，從心現
境妙有觀。謂依體起用，具修萬行，莊嚴佛土，成就報身也。三者，心境秘密圓融觀。所言
心者，謂無礙心，諸佛證之以成法身也。境者，謂無礙境，諸佛證之以成淨土也。然如來報
身，及所依淨土，圓融無礙，或身中現土，土中現身，心境雙融，了無迫隘也。四者，智身
影現眾緣觀。謂智體唯一，能鑒眾緣，猶如日輪照現，迥處虛空，有目之流，無不親見也。
五者，多身入一鏡像觀。謂以大止妙觀法力加持，故得一身作多身，多身入一身，如鏡現像
，無有障礙也。六者，主伴互現帝網觀。謂毗盧遮那自身為主，十方諸佛、菩薩為伴，或以
一身為主，多身為伴，主伴互現，重重無盡，如帝網珠，光光交映，無有窮盡也。（帝網者
，帝釋殿前千珠寶網光。梵語毗盧遮那，華言徧一切處。）

<xa>六事明經意</xa>
　　﹝出五苦章句經﹞
　　經云：佛有三達之智，來今往古，靡不通焉。佛經眾多，以虛空為量；佛智弘深，以無
<pb n="410"/>
造為原。經中所演，不可思議，或有反覆，難了難明，粗以六事可知其意。（三達即三明，
宿命明、天眼明、漏盡明也。）
　　［一、正道］，謂佛所說之經，旨意深奧，無作無為，無行無得，自然合道，是為正道
。
　　［二、善權］，謂佛說經，善權變化，無有方所，或出或處，皆順機宜，隨類開演，令
人悟解，悉得證入，是為善權。
　　［三、至教］，謂如來說經，為諸眾生指示罪福，令知作如是因，得如是果。未有作善
得罪，作惡得福，其事明白，至為易曉，是為至教。
　　［四、誘導］，謂如來說經，蓋為蒙昧愚癡之人，難便開化，故以現世可獲福報因緣等
，勸誘引導，令其歡喜順從，而生正信，是為誘導。
　　［五、福德］，謂佛說經，為令眾生修習佈施、持戒、忍辱、精進、禪定、智慧等行，
調伏諸根，無所放逸，則得天人果報，長樂無窮，是為福德。
　　［六、禁戒］，謂佛說經，制諸禁戒。令一切眾生，攝持身口意業，清淨不犯，即能超
脫三惡趣苦，是為禁戒。（三惡趣者，餓鬼趣、畜生趣、地獄趣也。）

<xa>六離合釋</xa>
　　﹝出華嚴經隨疏演義鈔﹞
　　謂一名之中，有能所等，互相混濫，故須明此六種之釋。復以依主等，皆有離合之意，
故云六離合釋。（離合意者，如依主釋中，以眼與識分說為離；眼識通說為合。持業中，藏
與識；有財中，金剛與人；相違中，眼與耳；帶數中，五與蘊；鄰近中，念與慧，其意皆與
此同。）
　　［一、依主釋］，謂所依為主，如言眼識，眼是所依為勝；識是能依為劣。將劣依勝，
故名眼之識。如臣依主，能所相彰，是為依主釋。（眼之識，若云眼即識，即屬持業釋也。
）
　　［二、持業釋］，持謂任持，業謂業用，如說第八藏識，識是本體，藏是業用，攝用歸
體，體能持用，藏即是識，故名藏識體，持業用是為持業釋。
　　［三、有財釋］，謂從他所有以得其名，如言金剛，金剛本是護法之神，因執金剛寶杵
，得金剛名，又如梵語俱舍，華言藏，藏有含藏之義。以其含藏文義，猶如世之庫藏，能積
聚財物，故名藏。將他名以顯己，是為有財釋。
　　［四、相違釋］，謂如說眼及耳等，體性各別，皆自為主。猶如水火，不相隨順，兩別
<pb n="411"/>
雙舉，故名相違釋。
　　［五、帶數釋］，謂法上度量，以數顯義也。如說五蘊，因數有五，帶起本數，即名五
蘊。乃至二諦等法，無不皆然。體帶數量，故名帶數釋。（五蘊者，色蘊、受蘊、想蘊、行
蘊、識蘊也。二諦者，真諦、俗諦也。）
　　［六、鄰近釋］，謂從鄰近為名，如說四念住，本是以慧觀察，身受心法，今雲念者，
慧即揀擇照了，念即明記不忘，以念與慧其義鄰近，故隱慧之名，而言四念，所謂隱己從他
也。又如意與識之類皆然，故名鄰近釋。（四念住，即四念處。一觀身不淨，二觀受是苦，
三觀心無常，四觀法無我也。）

<xa>六種本跡</xa>
　　﹝出宗鏡錄﹞
　　本，謂根本，如樹之有根也。跡，猶足跡。如人依處，則有行跡，故名本跡。
　　［一、理事本跡］，謂從實相真諦之理為本，出生一切諸法，俗諦之事為跡。此跡雖名
為事，乃理中所具之事，亦屬於理，故名理事本跡。（真諦者，謂泯絕一切法也。俗諦者，
謂建立一切法也。）
　　［二、理教本跡］，謂如上理之與事，俱不可說，皆名為本，本即理也。說理說事，皆
名為跡，跡謂教也，故名理教本跡。
　　［三、教行本跡］，謂如上理事之教皆名為本。稟教修行，名之為跡，故名教行本跡。
　　［四、體用本跡］，謂如上稟教修行，契理證於法身之體為本。即法身之體，起應身之
用為跡，故名體用本跡。
　　［五、權實本跡］，謂最初實得法、應二身，皆名為本。中間化度眾生數數，唱生唱滅
，種種權施，法應二身，皆名為跡，故名權實本跡。（最初者，得法、應二身，謂佛於過去
無數劫前，最初破無明惑，證法性身而起應用也。中間者，謂過去世初成佛時，乃至於今菩
提樹下示成正覺之中間也。）
　　［六、今已本跡］，今即是本。謂法華經從地湧出品已後所說，久遠理事乃至權實，皆
名為本；已即是跡，謂法華經從安樂行品已前，及華嚴、鹿苑、方等、般若已說事理權實等
法，皆名為跡，故名今已本跡。

<xa>六成就</xa>
　　﹝出華嚴經疏﹞
<pb n="412"/>
　　六成就者，即如是我聞等六事，乃諸經之通序也。佛將入滅，阿難問云：世尊滅後，諸
經之首，當安何語？佛答言：當安如是我聞，一時佛在某處，為某眾等。蓋言佛所說法，以
此六事和合，方能成就，故名六成就。（梵語阿難，華言慶喜。）
　　［一、信成就］，信即如是也。言如是者，乃諸經之法體也。大智度論云：佛法大海，
唯信能入。信者言是事如是，不信者言是事不如是。謂如是之法，是佛所說，信受不疑，故
名信成就。
　　［二、聞成就］，聞即我聞也。言我聞者，謂如是之法，阿難自言我曾親從佛聞，故名
聞成就。
　　［三、時成就］，時即一時也。言一時者，法王啟運嘉會之時也。謂眾生有緣，能感佛
即現身垂應，感應道交，不失其時，故名時成就。
　　［四、主成就］，主即佛也。佛，梵語具雲佛陀，華言覺。即自覺覺他，覺行圓滿也。
謂佛為世間、出世間說法化導之主，故名主成就。
　　［五、處成就］，處即佛說法之處也。謂或在天上，或在人間，或摩竭提國，或舍衛國
等，即是其處，故名處成就。（梵語摩竭提，華言不害。以其國法無刑戮故。梵語舍衛，華
言聞物，以其名聞，勝於諸國，又寶物多出此故。）
　　［六、眾成就］，眾即菩薩、二乘、天僊等諸大眾也。謂佛說法，必有菩薩等大眾雲集
同聽，故名眾成就。（菩薩，梵語具雲菩提薩埵，華言覺有情。二乘者，聲聞乘、緣覺乘也
。）

<xa>六事成就</xa>
　　﹝出莊嚴論﹞
　　論云：菩薩為成就六度，故決定應行六事也。（菩薩，梵語具雲菩提薩埵，華言覺有情
。六度者，一佈施、二持戒、三忍辱、四精進、五禪定、六智慧也。）
　　［一、供養］，供養者，謂因成就檀度，故興供養。若不長時供養三寶，則檀度不得圓
滿也。（梵語檀，華言施。三寶者，佛寶、法寶、僧寶也。）
　　［二、學戒］，學戒者，謂因成就戒度故，學習持戒。若不長時學戒，則戒度不得圓滿
也。
　　［三、修悲］，修悲者，謂因成就忍度，故修習大悲心，饒益眾生。若不長時忍受，及
不饒益眾生，則忍度不得圓滿也。
　　［四、勤善］，勤善者，謂因成就進度，故勤修眾善。若心放逸，不修諸善，則進度不
<pb n="413"/>
得圓滿也。
　　［五、離諠］，離諠者，謂因成就禪定，故離諠鬧。若在聚落，斗諍雜亂，則禪定不得
圓滿也。
　　［六、樂法］，樂法者，謂因成就智度，故愛樂佛法。若不遍歷十方，承事諸佛，聽法
無厭，如海納流，無時盈溢，則智度不得圓滿也。

<xa>六度</xa>
　　﹝出六度集經﹞
　　［一、檀那］，梵語檀那，華言佈施。施有二種：一者財施，謂以飲食、衣服、田宅、
珍寶及一切資身之具，悉能施之。二者法施，謂從諸佛及善知識，聞說世間、出世間善法，
以清淨心轉為他說也。
　　［二、尸羅］，梵語尸羅，華言性善。謂好行善道，不自放逸，此據義而譯也。正翻止
得，謂止惡得善也。又翻為戒，謂戒能防止身口所作之惡也。
　　［三、羼提］，梵語羼提，華言忍辱。忍辱有二種：一者生忍，謂於恭敬供養中，不生
憍逸，於嗔罵打害中，不生怨恨也。二者法忍，謂於寒熱風雨飢渴等法，惱害之時，能安能
忍，不生瞋恚憂愁也。
　　［四、毗梨耶］，梵語毗梨耶，華言精進。精進有二種：一者身精進，謂若勤修善法，
行道禮誦，與夫講說，不自放逸也。二者心精進，謂若勤行善道，心心相續，不自放逸也。
　　［五、禪那］，梵語禪那，華言靜慮。專心斂念，守一不散之謂也。禪有二種：一者世
間禪，謂色界、無色界、凡夫所修禪也。二者出世間禪，謂聲聞、緣覺、菩薩所修禪也。
　　［六、般若］，梵語般若，華言智慧。謂照了一切諸法皆不可得，而能通達一切無礙，
為諸眾生種種演說也。

<xa>六妙門</xa>
　　﹝出法界次第﹞
　　妙名涅槃，門名能通。修此六法，則能通至涅槃，故名六妙門。前三是定，後三是慧。
定愛慧策，能發真明，出離生死。（梵語涅槃，華言滅度。定愛慧策者，愛謂愛樂於禪，策
謂策進真行也。真明者，真性之明也。）
　　［一、數息門］，數息者，修行之人，調和氣息，不澀不滑，安詳徐數，從一至十，攝
心在數，不令馳散。蓋欲界眾生，心多馳動，粗散難攝，故須數息制其散亂，是為入定之要
<pb n="414"/>
，故以數息為初門也。
　　［二、隨息門］，隨息者，細心依隨息之出入，住而不散也。謂修行之人，雖因前數息
，心暫得住，而禪定未發。若猶存數，則有起念之失，故須捨數修隨。心隨於息，入時知入
，出時知出，心安明淨，禪定自發。故以隨為門也。
　　［三、止門］，止者，攝心靜慮也。謂修行之人，雖因前隨息，心安明靜，而定猶未發
。若心依隨，則微有起想之亂，苟欲澄渟安隱，莫若於止。故次捨隨修止，凝心寂慮，禪定
自發，故以止為門也。
　　［四、觀門］，觀者，分別觀察之心也。謂修行之人，雖因前止，證諸禪定，而解慧未
發，若心住定，則有味著之失。是故不著於止，起觀分別，則無漏方便，因此開發，故以觀
為門也。（無漏方便者，漏謂因見、思惑，漏落生死也。將斷此惑而證無生，故名無漏方便
。）
　　［五、還門］，還者，轉心反照也。謂修行之人，雖修前觀分別觀察，而真明未發，即
當捨觀修還，反照能觀之心，唸唸皆不可得，不加功力，任運返本還源，故以還為門也。
　　［六、淨門］，淨者，心無所依，不起妄想分別之垢也。謂修行之人，雖修前還，而真
明猶未能發，即當捨還修淨，淨心成就，即發三乘聖道，故以淨為門也。（三乘者，聲聞乘
、緣覺乘、菩薩乘也。）

<xa>六神通</xa>
　　﹝出法界次第﹞
　　瓔珞經云：神名天心，通名慧性，天然之慧，徹照無礙，故名神通。
　　［一、天眼通］，謂能見六道眾生，死此生彼，苦樂之相，及見一切世間種種形色，無
有障礙，是名天眼通。（六道者，天道、人道、阿修羅道、餓鬼道、畜生道、地獄道也。）
　　［二、天耳通］，謂能聞六道眾生，苦、樂、憂、喜、語言，及世間種種音聲，是名天
耳通。
　　［三、知他心通］，謂能知六道眾生心中所念之事，是名知他心通。
　　［四、宿命通］，謂能知自身一世、二世、三世乃至百千萬世宿命，及所作之事；亦能
知六道眾生，各各宿命，及所作之事，是名宿命通。
　　［五、身如意通］，謂身能飛行，山海無礙，於此界沒，從彼界出；於彼界沒，從此界
出；大能作小，小能作大，隨意變現，是名身如意通。
　　［六、漏盡通］，漏盡通者，漏即三界見、思惑也。謂羅漢斷見、思惑盡，不受三界生
<pb n="415"/>
死，而得神通，是名漏盡通。（三界者，欲界、色界、無色界也。見、思惑者，謂意根對法
塵起諸分別，曰見惑。眼耳鼻舌身五根對色聲香味觸五塵，起諸貪愛，曰思惑。梵語阿羅漢
，華言無學。）

<xa>六聚戒名義</xa>
　　﹝出翻譯名義﹞
　　聚者，集也。由眾生罪有重輕故，佛制諸戒，結罪不一，因隨其重輕，集分六類，故云
六聚也。
　　［一、波羅夷］，梵語波羅夷，華言棄。謂犯此罪者，永棄於佛法之外也。又云極惡。
釋義有三：一者由犯此戒，道果無分；二者不與僧中共住；三者捨此身已，當墮地獄；故名
極惡。
　　［二、僧伽婆屍沙］，梵語僧伽婆屍沙，華言僧殘。謂犯此罪者，如人被他所殘，命雖
未盡，形已殘廢，小有可救之理，僧為作法，除此之罪，故名僧殘。
　　［三、偷蘭遮］，梵語偷蘭，善見律云：偷蘭名大，遮是華言，謂遮障善道。此華梵兼
舉也。謂犯此罪者，大障善道，墮於惡趣也。（善道者，人、天也。惡趣者，餓鬼、畜生、
地獄也。）
　　［四、波逸提］，梵語波逸提，華言墮。謂犯此罪者，當墮八寒八熱地獄也。（八寒者
，頞浮陀獄、泥賴浮陀獄、阿吒吒獄、阿波波獄、嘔喉獄、郁波羅獄、波頭摩獄、芬陀利獄
。八熱者，想獄、黑繩獄、堆壓獄、叫喚獄、大叫喚獄、燒炙獄、大燒炙獄、無間獄也。）
　　［五、波羅提提舍尼］，梵語波羅提提舍尼，華言向彼悔。僧祇律云：此罪應對眾發露
懺悔。是也。
　　［六、突吉羅］，善見律云：梵語名突吉羅，華言惡作。謂身口所作之惡也。四分律本
云：梵語名式叉迦羅尼，華言應當學。謂此戒難持易犯，常須念學，故不列罪名，但云應當
學。

<xa>六種性</xa>
　　﹝出瓔珞本業經﹞
　　種性者，種別性分也。種即種子，有發生之義。性即性分，乃自分不改之義。瓔珞經對
別教十住、十行、十迴向、十地、等覺、妙覺而論，故有六種性。然性通六位種局在因，故
前之四位名種；等覺雖在因，然勝前，得稱為覺，故不言種也。（局在因者，謂十住、十行
<pb n="416"/>
、十迴向、十地皆屬於因位故也。）
　　［一、習種性］，謂十住菩薩研習空觀，破見、思惑，故名習種性。（十住者，發心住
、治地住、修行住、生貴住、方便具足住、正心住、不退住、童真住、法王子住、灌頂住也
。）
　　［二、性種性］，謂十行菩薩雖證本性真空之理，不住於空，而能分別一切諸法，化諸
眾生，故名性種性。（十行者，歡喜行、饒益行、無嗔恨行、無盡行、離癡亂行、善現行、
無著行、尊重行、善法行、真實行也。）
　　［三、道種性］，謂十迴向菩薩因修中道妙觀，通達一切佛法，故名道種性。（十迴向
者，救一切眾生離眾生相迴向、不壞迴向、等一切佛迴向、至一切處迴向、無盡功德藏迴向
、隨順平等善根迴向、隨順等觀一切眾生迴向、真如相迴向、無縛解脫迴向、法界無量迴向
也。）
　　［四、聖種性］，謂前諸位皆名賢位，十地菩薩由修中道妙觀，破無明惑，證入聖地，
故名聖種性。（十地者，歡喜地、離垢地、發光地、焰慧地、難勝地、現前地、遠行地、不
動地、善慧地、法雲地也。）
　　［五、等覺性］，謂望後妙覺，猶有一等，勝前諸位，得稱為覺，是名等覺性。
　　［六、妙覺性］，謂自覺覺他，覺行圓滿，不可思議，故名妙覺性。（自覺覺他者，謂
既能覺悟自己，而又覺悟他人也。）

<xa>六相</xa>
　　﹝出華嚴一乘教義分齊章﹞
　　六相者，謂一真法界之體，而有六種名義之相也。然法界體同，本無異相，由法入於義
，遂有六名；名雖有六，不離一體，交徹融通，一多無礙故也。
　　［一、總相］，一即具多為總。謂一法界之體，能具多種之義也。如人之身能具眼耳等
諸根，而為一體，故云總相。
　　［二、別相］，多即非一為別，謂理體雖一，而有種種差別之義也。如身體雖一，而眼
耳鼻舌諸根各各不同，故云別相。
　　［三、同相］，義不相違名同，謂義雖有種種差別，而同一法界緣起故也。如眼耳等諸
根，雖各不同，而共一身，不相違背，故曰同相。
　　［四、異相］，多異相望為異，謂種種差別之義。雖同一體而各適其宜，不相混濫也。
如眼耳等諸根，各得其用，而不雜亂，故云異相。
<pb n="417"/>
　　［五、成相］，一多緣起和合為成，謂種種緣起之義，共成法界總相之體也。如眼耳等
諸根，共成一身之用，故云成相。
　　［六、壞相］，諸法各住本位為壞。謂諸法之義，各各自住本位，則總相不成也。如眼
耳等諸根，各住自位，一體不成，故云壞相。

<xa>六因</xa>
　　﹝出大智度論﹞
　　［一、相應因］，應，當也。謂心王與心所共相應，故如親友知識和合成事，故名相應
因。（心王，即第八識也。心所，即受想行也。）
　　［二、俱有因］，俱有因，亦名共因，謂心與心所更相佐助，如兄弟同生互相成濟，故
名俱有因。
　　［三、同類因］，同類因，亦名自種因，謂過去善法與現在善法為因，現在善法與未來
善法為因，故名同類因。惡、無記法，亦復如是。（惡、無記法者，惡即惡法，無記即不善
不惡之法也。）
　　［四、徧行因］，謂苦集二諦下惑也。此惑遍於二諦，故名徧行因。（苦諦下惑十使具
足，即身見、邊見、見取、戒取、邪見、貪、嗔、癡、慢、疑也。集諦下惑但有七使，除身
見、邊見、戒取也。）
　　［五、異熟因］，謂行善惡因，得善惡報，異世而熟，故名異熟因。
　　［六、能作因］，謂眼與色為緣，能生眼識；乃至意與法為緣，能生意識等，皆名能作
因。

<xa>六種因</xa>
　　﹝出楞伽經﹞
　　［一、當有因］，謂現在六根，對於六塵所作之法為因，此因能招未來當有之果，故名
當有因。（六根者，眼根、耳根、鼻根、舌根、身根、意根也。六塵者，色塵、聲塵、香塵
、味塵、觸塵、法塵也。）
　　［二、相續因］，謂因一念之心，攀緣根塵，以成善惡之業，而招未來之果。於未來果
，復起善惡之業，展轉無有斷絕，故名相續因。
　　［三、相因］，謂以所作善惡業相為因，由因感果，無有斷絕，故名相因。
　　［四、作因］，謂作勝因，已獲勝報，於勝報上，更作勝因，故名作因。
<pb n="418"/>
　　［五、顯示因］，謂一念妄想若生，必有所作善惡業相，如燈照物，顯然可見，故名顯
示因。
　　［六、待因］，待即對也。謂妄想滅時還作，作時還滅，若相續念斷，則妄想不生；以
妄對不妄，故名待因。

<xa>六種調伏</xa>
　　﹝出菩薩善戒經﹞
　　［一、性調伏］，謂菩薩宿有善根種性，故能修習善法，調伏身心諸煩惱障，由是得證
菩提，是名性調伏。（菩薩，梵語具雲菩提薩埵，華言覺有情。梵語菩提，華言道。）
　　［二、眾生調伏］，謂菩薩善能調伏一切眾生。若有聲聞性者，令得聲聞道。有緣覺性
者，令得緣覺道。乃至有人天性者，令其得人天樂，是名眾生調伏。（聲聞道，即四諦也。
緣覺道，即十二因緣也。）
　　［三、行調伏］，謂菩薩以萬行調伏諸煩惱故，而能具足佛道。復為眾生故，修習苦行
，心無悔恨，是名行調伏。
　　［四、方便調伏］，謂菩薩以種種方便，調伏眾生。如初發心者，教持禁戒，脫離生死
。已發心者，教令親近善友，受持經法，是名方便調伏。
　　［五、熟調伏］，謂菩薩為諸眾生無善根者，說人天樂，令其發菩提心；有善根者，說
出世法，令其增長成熟善果，是名熟調伏。
　　［六、熟調伏印］，印即法印，以法自印其心也。印有三種：一謂菩薩專念菩提，其心
柔軟，未能清淨，名下熟調伏印。二謂菩薩雖得清淨，未能具足最大寂靜，名中熟調伏印。
三謂菩薩修行多劫，具足清淨，獲大寂靜，道品圓滿，名上熟調伏印也。（劫，梵語具雲劫
波，華言分別時節。）

<xa>六義──種子識六義</xa>
　　﹝出成唯識論﹞
　　種即能生之義也。謂於八識之中，隨一識起時，能生一切善惡之法，故名種子識。（八
識者，眼識、耳識、鼻識、舌識、身識、意識、末那識、阿賴耶識也。）
　　［一、剎那滅義］，梵語剎那，華言一念。謂眼等諸識種子，一念才生，生則隨滅，唸
唸不停，剎那變異；耳鼻舌身意等諸識種子，各各亦復如是，是為剎那滅義。
　　［二、果俱有義］，果即識與根也。謂識與根同時俱起，以成力用也。如眼根照色境時
<pb n="419"/>
，眼識隨即同緣。耳根照聲境時，耳識隨即同緣，於諸實境分明顯了。鼻舌身意亦復如是，
是為果俱有義。
　　［三、恆隨轉義］，謂諸識起時，種子隨轉。如眼根照境時，眼識種子隨即相續，無有
間隔。耳鼻舌身意等諸識，各各起時，亦復如是，恆隨相續，是為恆隨轉義。
　　［四、性決定義］，謂諸識各各所緣善惡無記三性，無有間雜也。如眼識緣惡境則成惡
法，不能成善法。如緣善境，則成善法，不能成惡法。若緣無記，則不能成善惡二法。諸識
起時，亦復如是，是為性決定義。（無記性，不善不惡之性也。）
　　［五、待眾緣義］，謂識非一因而生，必假眾緣而後成就。如眼識種子，須得空明根境
等緣，方得顯發。耳鼻舌身意等諸識種子，亦待眾緣而得成就，是為待眾緣義。（空即無壅
，明即光明。）
　　［六、引自果義］，謂諸識各引自體果用，非是色心交互而成也。如眼根照時，眼識即
緣所對實境，而不混於聲香之別體。耳鼻舌身意等諸識，亦復如是，是為引自果義。

<xa>六輪對位</xa>
　　﹝出菩薩瓔珞本業經﹞
　　輪有二義，一運轉，二摧碾。謂佛菩薩轉於法輪，則能摧碾眾生惑業，故以六輪對諸位
次也。
　　［一、銅寶輪對十住位］，銅似金色，不具金用。雖無鐵之粗垢，而猶有查滓，若煉磨
攻治，則能成諸器皿，濟用於世。謂十住菩薩，已斷見、思之惑，如離粗垢，於四十一品無
明之惑未能盡斷，如銅之猶有查滓。惑既分斷，德亦分顯，故能從體起用，隨類現形，化諸
眾生，如器成濟世。故以銅寶輪對十住位也。（十住者，發心住、治地住、修行住、生貴住
、方便具足住、正心住、不退住、童真住、法王子住、灌頂住也。四十一品者，謂十住、十
行、十迴向、十地、等覺，各一品也。）
　　［二、銀寶輪對十行位］，銀體瑩潔，不受塵垢，雖經鎔煉，性恆不變。謂十行菩薩，
不加功力，任運分斷無明之惑，顯發本然清淨之性，如銀之瑩潔，鎔煉不變。故以銀寶輪對
十行位也。（十行者，歡喜行、饒益行、無嗔恨行、無盡行、離癡亂行、善現行、無著行、
尊重行、善法行、真實行也。）
　　［三、金寶輪對十迴向位］，金體貴重，濟用極大，土埋火煆，其色不變。謂十迴向菩
薩，功行加深，教化亦廣，雖混眾塵而不為塵垢所染，雖居五欲而不為慾火所燒。故以金寶
輪對十迴向位也。（十迴向者，救一切眾生離眾生相迴向、不壞迴向、等一切佛迴向、至一
<pb n="420"/>
切處迴向、無盡功德藏迴向、隨順平等善根迴向、隨順等觀一切眾生迴向、真如相迴向、無
縛解脫迴向、法界無量迴向也。五欲者，色慾、聲欲、香欲、味欲、觸欲也。）
　　［四、琉璃寶輪對十地位］，梵語琉璃，華言青色。寶出須彌山，一切眾寶，皆不能壞
。謂十地菩薩，所證真實，不為外魔之所動壞。故以琉璃寶輪對十地位也。（梵語須彌，華
言妙高。十地者，歡喜地、離垢地、發光地、焰慧地、難勝地、現前地、遠行地、不動地、
善慧地、法雲地也。）
　　［五、摩尼寶輪對等覺位］，梵語摩尼，又云末尼，華言離垢。此寶光淨，不為塵垢所
染；若以青物裹之投水，水色即青；紅黃赤白，亦復如是。謂等覺菩薩無明之惑將盡，位居
十地之上，其隨類現形，化用自在。故以摩尼寶輪對等覺位也。（等覺者，望後妙覺，猶有
一等，勝前諸位，得稱為覺也。）
　　［六、水精寶輪對妙覺位］，水精內外映徹，無物不現。謂妙覺、果佛諸惑淨盡，萬德
圓明，常住湛然，有感則應。故以水精寶輪對妙覺位也。（妙覺者，自覺覺他，覺行圓滿，
不可思議也。）

<xa>六種住</xa>
　　﹝出菩薩地持經﹞
　　六種住者，約別教位次而論也。以此六人所證之位，皆不退失，故名為住。
　　［一、種性住］，種即能生之義，性即自分不改之義。謂別教菩薩，於十住、十行位中
，道種成就，無有退失，數數增進，故名種性住。（十住者，發心住、治地住、修行住、生
貴住、方便具足住、正心住、不退住、童真住、法王子住、灌頂住也。十行者，歡喜行、饒
益行、無嗔恨行、無盡行、離癡亂行、善現行、無著行、尊重行、善法行、真實行也。）
　　［二、解行住］，解即解了，行即修行。謂別教菩薩於十迴向位中，修習中觀，為入初
地之方便，故名解行住。（十迴向者，救一切眾生離眾生相迴向、不壞迴向、等一切佛迴向
、至一切處迴向、無盡功德藏迴向、隨順平等善根迴向、隨順等觀一切眾生迴向、真如相迴
向、無縛解脫迴向、法界無量迴向也。）
　　［三、淨心住］，謂別教菩薩，於初地斷根本見惑，得出世間心，離凡夫我相障，故名
淨心住。（初地，即歡喜地也。根本見惑者，即三界外見惑，以界內諸惑由之而生也。凡夫
我相者，謂凡夫之人，於五陰身執為我也。）
　　［四、行道跡住］，跡猶足跡。謂別教菩薩，從二地至七地，修習中觀，皆斷根本思惑
，而有證入之跡，故名行道跡住。（二地至七地者，離垢地、發光地、焰慧地、難勝地、現
<pb n="421"/>
前地、遠行地也。）
　　［五、決定住］，謂別教菩薩，從八地、九地，已得真實之行，不還不退，故名決定住
。（八地九地者，不動地、善慧地也。）
　　［六、究竟住］，謂此非圓教妙覺果佛之究竟，乃是別教第十地菩薩，學行滿足，究竟
不退，故名究竟住。（第十地者，法雲地也。）

<xa>六種決定</xa>
　　﹝出大乘莊嚴經論﹞
　　論云：菩薩由六度增上，得六種決定。
　　［一、財成決定］，謂菩薩由佈施力，必定常得大財成就，是名財成決定。
　　［二、生勝決定］，謂菩薩由持戒力，必定常得貴勝之家，隨意受生，是名生勝決定。
　　［三、不退決定］，謂菩薩由忍辱力所修善法，必定常不退失，是名不退決定。
　　［四、修習決定］，謂菩薩由精進力，常時修習善法，必定無有間息，是名修習決定。
　　［五、定業決定］，謂菩薩由禪定力，成就眾生正定之業，必定永不退失，是名定業決
定。
　　［六、無功用決定］，謂菩薩由智慧力，不加功行，必定自然住理，是名無功用決定。

<xa>六種攝</xa>
　　﹝出菩薩地持經﹞
　　攝即攝取，亦攝受也。謂菩薩以此六種攝諸眾生，過去已攝，現在今攝，未來當攝，乃
至歷塵數劫，無有疲厭，故名六種攝。（劫，梵語具雲劫波，華言分別時節。）
　　［一、頓攝］，頓，遽也。謂菩薩從初發心，於一切眾生作父母想，隨力所能，直以一
切樂事饒益而攝取之，是名頓攝。（菩薩，梵語具雲菩提薩埵，華言覺有情。）
　　［二、增上攝］，增上猶增勝也。謂菩薩既已發心，若於父母起尊重心，種種方便勸修
善法，隨時供養，知恩報恩；若於妻子眷屬，教修善法，令其勝進；或菩薩為王，即攝受人
民，如法正化，不加非罰，以財以法，而為饒益，隨其力能，教諸眾生，令修善法，是名增
上攝。
　　［三、取攝］，謂菩薩常以二種攝取眾生，一者常以捨心，以財饒益一切眾生，令其離
於貧窮。二者常以慈悲心，以法饒益一切眾生，拔惡邪見，教修正法，是名取攝。
　　［四、久攝］，謂菩薩攝取眾生，多歷時數，久久教化，乃得成熟，是名久攝。
<pb n="422"/>
　　［五、不久攝］，謂菩薩攝取眾生，教化不久，即得成熟，是名不久攝。
　　［六、後攝］，謂菩薩於前五攝之後，攝取眾生於此生內，即能成熟，是名後攝。

<xa>六種阿羅漢</xa>
　　﹝出法華玄義﹞
　　梵語阿羅漢，華言無生，又云無學。謂三界生死已盡，故名無生；無法可學，故名無學
。（三界者，欲界、色界、無色界也。）
　　［一、退法阿羅漢］，謂因遇違緣，退失所得道法，即第四果退至初果，故名退法。（
違緣者，涅槃經明五緣：一樂多事，二樂說世事，三樂睡眠，四樂近在家，五樂多遊行，皆
名違緣也。第四果，即阿羅漢。初果，即須陀洹也。）
　　［二、思法阿羅漢］，謂常自思惟所得之法，恐有退失，故名思法。
　　［三、護法阿羅漢］，謂於所證之法，心生愛樂，善加守護，故名護法。
　　［四、住法阿羅漢］，謂住於所證之法，不退不進，故名住法。
　　［五、進法阿羅漢］，謂能加功進行，至不動法，故名進法。
　　［六、不動法阿羅漢］，謂不被煩惱之所動亂，故名不動法。

<xa>六法師</xa>
　　﹝出大智度論﹞
　　法華文句云：法者，軌則也；師者，訓匠也。謂師於妙法自行成就，又能以妙法訓導於
他，故稱法師。
　　［一、信力故受］，信，信向也；受，領納也。謂以信向之力，聽聞正法，乃至一句一
偈，領納在心，故名信力故受。
　　［二、念力故持］，念，憶念也；持，執持也。謂所聞之法，由憶念之力，執持不失，
故名念力故持。
　　［三、看文為讀］，謂目視經卷之文，以口習宣演，故名看文為讀。
　　［四、不忘為誦］，謂習讀既熟，不假看文，自然成誦，無有忘失，故名不忘為誦。
　　［五、宣傳為說］，宣，揚也；傳，轉也。謂自己所得之法，展轉為他人說，故名宣傳
為說。
　　［六、難曉須釋］，謂佛所說經教，義趣深遠，卒難曉了，必須解釋，方能解悟，故名
難曉須釋。
<pb n="423"/>

<xa>六和敬</xa>
　　﹝出法界次第﹞
　　和敬者，和同愛敬也。此六者，通名和敬。蓋外同他善，謂之和；內自謙卑，謂之敬。
今稱僧為六和，蓋出於此。
　　［一、同戒和敬］，謂比丘通達實相正理，知罪不可得，為欲安立眾生於實相正理，以
方便善巧，同持戒品，無有乖諍；亦知眾生同此戒善，未來必得菩提大果，是以敬之如佛，
故名同戒和敬也。（梵語比丘，華言乞士。梵語菩提，華言道。）
　　［二、同見和敬］，謂比丘通達實相正理，而能了知諸法本無所得，亦無所知見，為欲
安立眾生於實相正見，以方便善巧，同一切知見，無有乖諍；亦知眾生因此知見，必得種智
圓明，是以敬之如佛，故名同見和敬也。（種智者，即一切種智也。）
　　［三、同行和敬］，謂比丘通達實相正行，而能了知無作無行，為欲安立眾生於實相正
行，以方便善巧，同修諸行，無有乖諍；亦知眾生同此諸行，漸積功德，當成佛道，是以敬
之如佛，故名同行和敬也。
　　［四、身慈和敬］，謂比丘住平等大慈，以修其身，常與眾生，一切樂事，無有乖諍；
亦知眾生，悉有佛性，未來必得金剛之身，是以敬之如佛，故名身慈和敬也。（金剛者，言
法性之身不可壞。）
　　［五、口慈和敬］，謂比丘住平等大慈，以修其口，常與眾生說一切法，令其得樂，無
有乖諍；亦知眾生悉有佛性，未來必得上上清淨口業，是以敬之如佛，故名口慈和敬也。（
上上，謂佛也。）
　　［六、意慈和敬］，謂比丘住平等大慈，以修其意，常知眾生諸根性慾，與眾生樂，無
有乖諍；亦知眾生悉有佛性，未來必得心如佛心，是以敬之如佛，故名意慈和敬也。

<xa>六群比丘</xa>
　　﹝出十住毗婆沙論﹞
　　梵語比丘，華言乞士。謂此等比丘，於佛世時，聚集成眾，作諸非威儀事，群出隊入，
故名六群比丘。
　　［一、闡陀］，又云闡那，即車匿。
　　［二、迦留陀夷］，車匿，又云闡釋迦（無翻），是釋種也。梵語迦留陀夷，華言粗黑
，以其顏貌粗黑故也，是婆羅門種。此二人性多貪癡，不受人語，住迦屍黑山聚落，作諸非
<pb n="424"/>
威儀事。時黑山聚落諸優婆塞來白佛言：六群比丘，於彼聚落作諸非法。佛令阿難，同六十
比丘，往彼作驅出羯磨。二人知之，便出一由旬外，迎請阿難，即求懺悔。言我所作非善，
從今已去，不敢復作。即同阿難還至佛所。後迦留陀夷因入婆羅門家說法，被賊打殺。（梵
語婆羅門，華言淨行。梵語優婆塞，華言清淨士。梵語阿難，華言慶喜。梵語羯磨，華言作
法。）
　　［三、三文陀達多］，又云難陀。
　　［四、摩醯沙達多］，又云跋難陀。梵語三文陀達多，摩醯沙達多（無翻），此二人是
釋種，性多愚癡，不受人語；住黑山聚落，作諸非威儀事。聞佛令阿難來作驅出羯磨，二人
便走到於王道聚落。後三文陀達多，以豬祠廟生天。
　　［五、馬師］，又云馬宿。
　　［六、滿宿］，馬師性多愚癡，滿宿性多瞋恚。此二人本是田夫，亦釋種也。共議我等
作田辛苦，可共出家，於佛法中衣食自然；復更籌量，就誰出家。即到舍利弗、目犍連所，
求欲出家。既出家已，住雞吒山聚落，不受人語，作諸非威儀事，於六群比丘中，最為上首
。後二人因多愚癡瞋恚，墮生龍中。（梵語舍利弗，華言身子。梵語目犍連，華言采菽氏。
皆佛之弟子也。）

<xa>六義──三寶有六義</xa>
　　﹝出諸經要集﹞
　　三寶者，佛、法、僧也，乃四生之導首，六趣之舟航，為世所貴，故名為寶。（四生者
，胎生、卵生、濕生、化生也。六趣者，天趣、人趣、阿修羅趣、餓鬼趣、畜生趣、地獄趣
也。）
　　［一、希有義］，謂如世珍寶，貧窮之人所不能得。三寶亦爾，薄福眾生，百千萬世，
不能值遇，故名希有。
　　［二、離垢義］，謂如世珍寶，內外瑩徹，體無瑕穢。三寶亦爾，諸漏淨盡，無有垢染
，故名離垢。（諸漏淨盡者，謂一切惑業斷盡無遺，不漏落生死也。）
　　［三、勢力義］，謂如世珍寶，除貧去毒，有大勢力。三寶亦爾，具六神通，拔濟眾生
出離苦趣，故名勢力。（六神通者，天耳通、天眼通、宿命通、他心通、神足通、漏盡通也
。）
　　［四、莊嚴義］，謂如世珍寶，嚴飾身首，令人姝好。三寶亦爾，能以正法嚴飾行人，
令得身心清淨，故名莊嚴。
<pb n="425"/>
　　［五、最勝義］，謂如世珍寶，諸物中勝。三寶亦爾，一切世間最為殊勝，故名最勝。
　　［六、不改義］，謂如世真金，燒打磨煉，不能變改。三寶亦爾，不為世間八法之所變
易，故名不改。（八法者，一利、二衰、三毀、四譽、五稱、六譏、七苦、八樂也。）

<xa>六欲天</xa>
　　﹝出楞嚴經﹞
　　欲即色慾。四天王以形交為欲，忉利以風為欲，夜摩以抱持為欲，兜率以執手為欲，化
樂以視笑為欲，他化但以視為欲也。謂之天者，天然自然，樂勝身勝，亦名最勝，亦名光明
，以其所欲不同，故名六欲天。
　　［一、四天王天］，東方持國天王，謂能護持國土，故居須彌山黃金埵。南方增長天王
，謂能令他善根增長，故居須彌山琉璃埵。西方廣目天王，謂能以淨天眼，常觀擁護此閻浮
提，故居須彌山白銀埵。北方多聞天王，謂福德之名聞四方，故居須彌山水晶埵。（梵語須
彌，華言妙高。梵語閻浮提，華言勝金洲。）
　　［二、忉利天］，梵語忉利，華言三十三。大智度論云：昔有婆羅門，姓憍屍迦，與知
友三十二人，共修福德，命終皆生須彌山頂，憍屍迦為天主，名帝釋天，三十二人為輔臣，
周圍列居，而帝釋獨處其中。又淨名疏云：昔迦葉佛滅後，有一女人，發心修塔，報為天主
；有三十二人助修，報為輔臣。君臣合之，為三十三也。（梵語婆羅門，華言淨行。梵語憍
屍迦，又云釋提桓因，華言能天主。言帝釋者，華梵雙舉也。三十二人名字，經論不載。據
正法念處經所載，三十三天各有住處，謂善法堂天、山峰天、山頂天、善見城天、缽私他天
、俱吒天、雜殿天、歡喜園天、光明天、波利耶多天、離險岸天、谷崖岸天、摩尼藏天、旋
行天、金殿天、鬘影天、柔軟天、雜莊嚴天、如意天、微細行天、歌音喜樂天、威德輪天、
月行天、閻摩那娑羅天、速行天、影照天、智慧行天、眾分天、曼陀羅天、上行天、威德顏
天、威德焰輪光天、清淨天也。）
　　［三、夜摩天］，梵語夜摩，華言善時，亦名時分。謂其時時唱快樂故。以蓮華開合，
分其晝夜，此天依空而居。
　　［四、兜率天］，梵語兜率，華言知足。謂其於五欲境知止足故。此王依空而居。（五
欲者，色慾、聲欲、香欲、味欲、觸欲也。）
　　［五、化樂天］，化樂天者，謂自化五塵之欲而娛樂故。此天依空而居。（五塵者，色
塵、聲塵、香塵、味塵、觸塵也。）
　　［六、他化自在天］，他化自在天者，謂假他所化以成己樂故。此天依空而居，即魔王
<pb n="426"/>
天也。

<xa>六界聚</xa>
　　﹝出中阿含經﹞
　　界即界分，聚即聚集。謂人之身聚集六法，各有分齊，故名六界聚。
　　［一、地界聚］，地以堅礙為性。謂人之身，有內地界，而受於生，即發、毛、爪、齒
、粗細皮膚、骨、肉、筋、腎、心、肝、脾、肺之類，是名地界聚。
　　［二、水界聚］，水以潤濕為性。謂人之身，有內水界，而受於生，即腦髓、眼淚、汗
涕、唾膿、肪血、涎痰之類，是名水界聚。
　　［三、火界聚］，火以燥熱為性。謂人之身，有內火界，而受於生，即熱身、暖身、煩
悶身、溫壯身、及能消飲食之類，是名火界聚。
　　［四、風界聚］，風以動轉為性。謂人之身，有內風界，而受於生，即出息入息，及掣
縮等風之類，是名風界聚。（掣縮風者，凡身動轉，皆屬於風故也。）
　　［五、空界聚］，空以無礙為性。謂人之身，有內空界，而受於生，即眼空、耳空、鼻
空、口空、咽喉動搖，食消下過之類，是名空界聚。
　　［六、識界聚］，識以分別為性，即心識也。所謂樂識、苦識、喜識、憂識，是名識界
聚。

<xa>六難</xa>
　　﹝出涅槃經﹞
　　［一、佛世難遇］，謂諸佛不常出世，眾生懸遠難遇，而況眾生不修勝因，不行眾善，
雖佛出世，亦不得遇。故云佛世難遇。
　　［二、正法難聞］，謂雖值佛出世，或緣有違逆，身有障難，根有愚鈍，不能聽受。又
若佛滅後，或有說正法處，身為他人制伏，不能往聽；或生邪見，雖聽不能信受。故云正法
難聞。
　　［三、善心難生］，謂人生世間，宿習垢重，惡緣易染，而況邪惑蔽心，生諸貪著。若
不遇善知識勸教，則終不能發心，修習善行。故云善心難生。
　　［四、中國難生］，謂中華之國，聖人出生，其中仁義昭明，佛法流佈，實為文物之地
。若非持戒修福，不得生此。故云中國難生。
　　［五、人身難得］，謂因行五常五戒，出離四趣，方得人身。經云：得人身者，如爪上
<pb n="427"/>
土；失人身者，如大地土。以其得少失多，故云人身難得。（五常者，仁、義、禮、智、信
也。五戒者，不殺、不盜、不邪婬、不妄語、不飲酒也。四趣者，阿修羅趣、餓鬼趣、畜生
趣、地獄趣也。）
　　［六、諸根難具］，謂雖得人身，或有盲聾瘖啞，則為殘廢；六根完具，是亦難得。故
云諸根難具。（六根者，眼根、耳根、鼻根、舌根、身根、意根也。）

<xa>六親──父六親</xa>
　　﹝出善見毗婆沙律﹞
　　謂佛令比丘避於譏嫌，不得於非親之女，及比丘尼洗浣故衣。若父母之親，可使洗浣。
故說父六親及母六親也。（梵語比丘，華言乞士。梵語尼，華言女。）
　　［一、伯］，伯者，即父之伯。於己為伯祖也。
　　［二、叔］，叔者，即父之叔，於己為叔祖也。
　　［三、兄］，兄者，即父之兄，於己為伯也。
　　［四、弟］，弟者，即父之弟，於己為叔也。
　　［五、兒］，兒者，即父之子，於己為兄弟也。
　　［六、孫］，孫者，即父之孫，乃兄弟之子，於己為侄男也。

<xa>六親──母六親</xa>
　　﹝出善見毗婆沙律﹞
　　［一、舅］，舅者，即母之舅，乃外祖母之兄弟，於己為舅公也。
　　［二、姨］，姨者，即母之姨，乃外祖母之姊妹，於己為姨婆也。
　　［三、兄］，兄者，即母之兄，於己為舅也。
　　［四、弟］，弟者，即母之弟，於己亦為舅也。
　　［五、兒］，兒者，即母之女，於己為姊妹也。
　　［六、孫］，孫者，即母之孫，乃兄弟之子，於己為侄女也。

<xa>六驗──人死六驗</xa>
　　﹝出諸經要集﹞
　　謂人生世間，作善作惡，罪福昭然，纖毫無隱；及臨終時，將感來生善惡果報，先有六
驗。
<pb n="428"/>
　　［一、驗生人中］，謂若作善之人，將死之時，先從足冷至臍，臍上猶溫，然後氣盡者
，即生人中。
　　［二、驗生天上］，謂若作善之人，將死之時，頭頂皆溫，然後氣盡者，即生天上。
　　［三、驗生餓鬼中］，謂若作惡之人，從頂冷至腰，腰下猶溫，然後氣盡者，即生餓鬼
中。
　　［四、驗生旁生中］，旁生，即畜生也。謂若作惡之人，從頂冷至膝，膝下猶溫，然後
氣盡者，即生旁生中。
　　［五、驗生地獄中］，謂若作極惡之人，從頂冷至足，足底猶溫，然後氣盡者，即生地
獄中。
　　［六、驗入涅槃］，謂若羅漢聖人，入於涅槃，或心及頂，數日皆溫者。是也。（梵語
羅漢，華言無生。梵語涅槃，華言滅度。）

<xa>六度行──廣六度行</xa>
　　﹝出成具光明定意經，亦名六德行﹞
　　［一、廣施］，曠大曰廣，捨財曰施。謂行施者，既懷廣大之心，應當知身非常，四大
不淨，會歸敗壞；知身既不我有，財物亦是虛幻，乃至世間萬物皆悉無常，由是觀身非身，
觀物非物，縱心恣施，了無罣礙；復能廣弘法施，開化愚蒙，故曰廣施。（四大者，地大、
水大、火大、風大也。）
　　［二、廣戒］，戒，律也。戒品雖多，不出身口意之三業，謂或見眾寶珍琦，凡諸可意
之物，身雖貧乏，不妄貪取；或見細妙之色，內觀朽爛，生厭離心，乃至不殺、不盜、不婬
等，皆身戒也。或以惡言加己，乃以善言和語至誠而答，乃至不妄言、不綺語、不兩舌，皆
口戒也。復能思惟生死，常懷解脫，又能修習道品之要，深入無為之理，乃至不貪、不嗔、
不癡等，皆意戒也。修行之人，於此三業之戒，自既堅持不犯，復能展轉化他，廣弘戒法，
故曰廣戒。
　　［三、廣忍］，忍者，耐也。謂菩薩修行之時，若人罵詈，知其從聲，而出於此，觀了
言語性空，意亦如是，視諸慚辱，空無所有，如此則瞋恚不生，忍行可進。身既能爾，復能
展轉化他，令行忍耐，故曰廣忍。（菩薩，梵語具雲菩提薩埵，華言覺有情。）
　　［四、廣精進］，謂菩薩修行道品，當勤精進，節其飲食，除於睡臥，晨夜惺惺，莫令
怠惰，乃至為人，廣說法要，不以為煩；開教愚頑，不辭勞倦。自既能爾，復能展轉化他，
令其精進。故曰廣精進。
<pb n="429"/>
　　［五、廣一心］，一心者，心不雜亂也。謂菩薩修行禪定之時，一心寂靜，離諸散亂。
於孝事父母，尊敬師友，斷愛遠俗，空閑寂寞，皆當專一其心；乃至多欲、多諍、多作、多
惱，或譽或毀，或利或失，於是等處，併當專一其心，不撓不動。自既能爾，復能展轉化他
，於一切時處，皆一其心。故曰廣一心。
　　［六、廣智慧］，智慧者，照了萬法，通達無礙也。謂菩薩修行之時，若墮見聞，則有
一切塵境所蔽，當以智慧一一照了，觀其所起，察其所滅；處愛慾中，心在道品之藏；寄濁
惡界，心游清淨之鄉；入險隘路，心思方便之道。故能絕三界之妄想，證涅槃之真空。自既
能爾，復能展轉化他，令修智慧。故曰廣智慧。（三界者，欲界、色界、無色界也。梵語涅
槃，華言滅度。）

<xa>六種戒</xa>
　　﹝出瑜伽師地論﹞
　　［一、迴向戒］，迴向戒者，謂菩薩利他心大，則以持戒善利，普皆迴向一切眾生，同
成佛果也。（菩薩，梵語具雲菩提薩埵，華言覺有情。）
　　［二、廣博戒］，廣博戒者，謂菩薩運心廣大普博，雖持一戒，而能廣攝一切所學諸戒
也。
　　［三、無罪歡喜戒］，無罪歡喜戒者，謂菩薩遠離五欲，而於諸戒無所毀犯，故得歡喜
之樂也。（五欲者，色慾、聲欲、香欲、味欲、觸欲也。）
　　［四、恆常戒］，恆常戒者，謂菩薩於所學諸戒，雖盡形壽亦不棄捨也。
　　［五、堅固戒］，堅固戒者，謂菩薩持戒時，一切利養恭敬，及諸貪嗔煩惱，悉皆不能
惑動而毀壞也。
　　［六、尸羅莊嚴具相應戒］，梵語尸羅，華言清涼。以能除破戒熱惱故也。謂菩薩持戒
，則能莊嚴一切所修善法，而具足一切諸相應戒也。（相應戒者，謂與戒法相應也。）

<xa>六齋日</xa>
　　﹝出四天王經並增一阿含經﹞
　　六齋日者，據毗婆沙論所說，凡遇持齋之日，則過中不食。
　　［一、每月初八日］，帝釋敕四天王，各治一方。至此日，四王遣輔臣，觀察世間人民
善惡。（帝釋，梵語釋提桓因，華言能天主。言帝釋者，華梵雙舉也。四天王者，東方持國
天王、南方增長天王、西方廣目天王、北方多聞天王也。）
<pb n="430"/>
　　［二、每月十四日］，此日四天王遣太子，按行天下，伺察人民善惡。
　　［三、每月十五日］，此日四天王親自按行天下，有慈孝父母，恭敬三寶，及尊長者，
並修六度，持八戒齋者，諸天相慶，則降善福，注祿增算；如不修善持齋，唯造惡業，諸天
憂戚，降以不祥，減祿除算。（六度者，一佈施、二持戒、三忍辱、四精進、五禪定、六智
慧也。八戒者，不殺生、不偷盜、不邪婬、不妄語、不飲酒、不坐高廣大床、不著華鬘瓔珞
、不習歌舞戲樂也。齋者，過午不食也。）
　　［四、每月二十三日］，此日四天王遣輔臣觀察，與初八日同。
　　［五、每月二十九日］，此日四天王遣太子觀察，與十四日同。
　　［六、每月三十日］，此日四天王躬自按行觀察，與十五日同。

<xa>六種巧方便</xa>
　　﹝出菩薩地持經﹞
　　［一、隨順巧方便］，謂菩薩欲為眾生說法，先以善巧方便，隨順教誡，令生信樂之心
；然後以如來甚深法義，分別解說，令其易解易入，獲大利益，是名隨順巧方便。（菩薩，
梵語具雲菩提薩埵，華言覺有情。）
　　［二、立要巧方便］，要即誓約也。謂若有眾生，來從菩薩求索田宅、飲食、錢財，種
種資生之具，菩薩即與立要誓之言：汝能供養父母、沙門、婆羅門及受持禁戒，我當施與；
如其不能，則不施與。彼諸眾生，既聞如是要誓，即能如說修行，滿所願欲，是名立要巧方
便。（梵語沙門，華言勤息。梵語婆羅門，華言淨行。）
　　［三、異相巧方便］，謂菩薩既教眾生供養父母、沙門、婆羅門及受持禁戒者，或有不
順其教，菩薩則現乖異嗔責之相，令彼有所畏懼，捨惡從善，是名異相巧方便。
　　［四、逼迫巧方便］，謂菩薩於自眷屬，作是教言：若我眷屬，有不供養父母，乃至犯
諸禁戒者，我當斷其供給，或加謫罰，或至擯斥。彼諸眷屬，畏其謫罰，即修眾善，斷諸惡
法。彼雖不樂，逼令修習，是名逼迫巧方便。
　　［五、報恩巧方便］，謂菩薩先有恩德及於眾生，或施以財物，或脫諸苦難，及免諸恐
怖，救療眾病，令得安樂。而眾生知恩欲酬報者，菩薩則不欲其世間財利，但觀其供養父母
，乃至受持禁戒，是名報恩巧方便。
　　［六、清淨巧方便］，謂菩薩住究竟地，生兜率天，從兜率天來生世間，或生王宮，捨
上妙樂，出家學道；令諸眾生，捨離高慢，及成無上菩提。又令眾生堅固信樂，同求佛道，
所有惑染，悉皆清淨，是名清淨巧方便。（究竟地，即佛地。梵語兜率，華言知足。）
<pb n="431"/>

<xa>六意──思修六意</xa>
　　﹝出攝大乘論﹞
　　［一、廣大意］，謂菩薩修行，發廣大心，歷無數劫，而得菩提。於此時劫，常捨身命
，及以恆河沙數世界滿中七寶供施如來，從初至終，其心猶不滿足，是名菩薩廣大意。（菩
薩，梵語具雲菩提薩埵，華言覺有情。梵語菩提，華言道。七寶者，金、銀、琉璃、玻璃、
硨磲、碼瑙、赤真珠也。）
　　［二、長時意］，謂菩薩修行，從初發心，乃至成佛，心不放捨，常行佈施持戒，歷無
數劫，無有厭足，是名菩薩長時意。
　　［三、歡喜意］，謂菩薩修行，常行六度之行，利益一切眾生，而於自他皆生無等歡喜
，是名菩薩歡喜意。（六度者，一佈施、二持戒、三忍辱、四精進、五禪定、六智慧也。）
　　［四、有恩德意］，謂菩薩修行，常行六度之行，利益一切眾生，雖見彼於我有大恩德
，而不見自身於彼有恩，是名菩薩有恩德意。
　　［五、大志意］，謂菩薩修行，常行六度之行，其所生功德善根，以無著心迴施一切眾
生，令彼皆得可愛果報，是名菩薩大志意。
　　［六、善好意］，謂菩薩修行，常行六度之行，所生功德善根，令一切眾生平等皆得，
仍復為彼迴向無上菩提，是名菩薩善好意。

<xa>六種意樂</xa>
　　﹝出攝大乘論﹞
　　謂菩薩修習一切法門，皆須作意欣樂也。（菩薩，梵語具雲菩提薩埵，華言覺有情。）
　　［一、廣大意樂］，謂菩薩以滿恆河沙等世界七寶，奉施如來；復能持戒、忍辱、精進
、禪定、智慧，乃至現世得證佛果，猶無厭足，是名廣大意樂。（七寶者，金、銀、琉璃、
玻璃、硨磲、碼瑙、赤真珠也。）
　　［二、長時意樂］，謂菩薩行於六度，乃至現世得證佛果，心常好樂，無有間息，是名
長時意樂。（六度者，一佈施、二持戒、三忍辱、四精進、五禪定、六智慧也。）
　　［三、歡喜意樂］，謂菩薩能以六度饒益有情，由此所作，心生歡喜，是名歡喜意樂。
　　［四、荷恩意樂］，荷，負也。謂菩薩以此六度饒益有情，不見自身於彼有恩，是名荷
恩意樂。
　　［五、大志意樂］，謂菩薩即以如是六度，所集善根功德，迴施一切眾生，令其同得勝
<pb n="432"/>
果，是名大志意樂。
　　［六、純善意樂］，謂菩薩復以如是六度，所集善根功德，共諸眾生回求佛果，心無間
雜，是名純善意樂。

<xa>六意──起塔有六意</xa>
　　﹝出華嚴經疏﹞
　　［一、為表人勝］，謂如來三界至尊，最勝無比，故建塔以表之，令人瞻禮，而歸敬也
。（三界者，欲界、色界、無色界也。）
　　［二、令生淨信］，謂建造佛塔，蓋令一切眾生，瞻仰頂禮，而生崇重正信之心也。
　　［三、令標心有在］，謂建造佛塔，蓋令一切眾生，心有所向，而敬慕歸依也。
　　［四、令供養生福］，謂建造佛塔，蓋令一切眾生，至心恭敬供養，則能生諸福利也。
　　［五、為報恩行畢］，謂建造佛塔，非惟利益於己身，蓋將答報四恩，而畢無邊之行願
也。（四恩者，國王、父母、師友、檀越也。）
　　［六、生福滅罪］，謂建造佛塔，非惟生自己之福，滅自己之罪，蓋令一切眾生，凡瞻
睹頂禮者，無不生一切福，滅一切罪也。

<xa>六法令他歡喜</xa>
　　﹝出根本說一切有部毗奈耶雜事﹞
　　［一、身業行慈］，謂於諸賢聖及同修梵行人處，起慈善心，以為禮敬燒香散華，種種
供養；若見其病苦，隨時供給，令他歡喜，是名身業行慈。（梵行，即淨行也。）
　　［二、語業行慈］，謂於諸賢聖及同修梵行人處，起慈善心，以語讚歎，彰其實德；他
不聞者，令他得聞；復讀誦經典，晝夜精勤，令他歡喜，是名語業行慈。
　　［三、意業行慈］，謂於諸賢聖及同修梵行人處，起慈善心，不生妒害慳嫉之想，於諸
眾生起悲愍心，起利益心，令他歡喜，是名意業行慈。
　　［四、如法利養］，謂凡所有資生之物，乃至得少飲食，於同修梵行之人，情無彼此，
悉皆共他受用，令他歡喜，是名如法利養。
　　［五、受持戒法］，謂於所受戒法，始終堅持不毀不犯，而於同修梵行之人，不生輕鄙
，令他歡喜，是名受持戒法。
　　［六、能生正見］，謂於一切道法，發起正見，無有疑惑，而與同修梵行之人，共同此
見，令他歡喜，是名能生正見。
<pb n="433"/>

<xa>六師──外道六師</xa>
　　﹝出陀羅尼集經並翻譯名義﹞
　　邪心見理髮於邪智，不稟正教，故名外道。輔行云：六師元祖，是迦毗羅，支流分異，
遂為六宗。（梵語迦毗羅，華言黃色。）
　　［一、富蘭那迦葉］，梵語富蘭那，字也（無翻），迦葉因母之姓而為姓也。其人起邪
見，謂一切法斷滅，無君臣父子忠孝之道，名為色空外道，以色破欲界有，以空破色界有，
謂空為至極故也。
　　［二、末伽黎拘賒黎］，梵語末伽黎，華言不見道，字也。梵語拘賒黎（無翻），因母
之名而為名也。其人起邪見，謂眾生苦樂，不由自行而得，皆是自然而有。此計自然者，即
是無因，亦邪見也。
　　［三、刪闍夜毗羅胝］，梵語刪闍夜，華言正勝，字也。梵語毗羅胝，華言不作，因母
之名而為名也。其人起邪見，謂道不須求，經生死劫數，苦盡自然而得。又云八萬劫滿，自
然得道也。（劫，梵語具雲劫波，華言分別時節。）
　　［四、阿耆多翅捨欽婆羅］，梵語阿耆多翅捨，字也。梵語欽婆羅，粗衣名，因以為名
也。其人起邪見，非因計因，著粗弊衣，自拔其發，以煙熏鼻，及五熱炙身，修諸苦行為道
。自謂今身並受諸苦，則後身常得樂也。（非因計因者，本非得樂之因，而妄計此因能得樂
也。五熱者，四面火聚，更加頭上有日，故云五熱炙身。）
　　［五、迦羅鳩馱迦旃延］，梵語迦羅鳩馱，華言牛領，字也。梵語迦旃延，華言剪髮，
姓也。其人謂諸法亦有相亦無相，即邪見也。（有相即常見，無相即斷見。）
　　［六、尼犍陀若提子］，梵語尼犍陀，華言離系。此外道出家之總名，梵語若提（無翻
），因母之名而為名也。其人謂罪福苦樂，本有定因，要當必受，非行道所能斷。如此計者
，即邪見也。

<xa>六苦行外道</xa>
　　﹝出大涅槃經﹞
　　［一、自餓外道］，謂外道修行，不羨飲食，長忍饑虛，執此苦行，以為得果之因，是
名自餓外道。
　　［二、投淵外道］，謂外道修行，寒入深淵，忍受凍苦，執此苦行，以為得果之因，是
名投淵外道。
<pb n="434"/>
　　［三、赴火外道］，謂外道修行，常熱炙身，及熏鼻等，甘受熱惱，執此苦行，以為得
果之因，是名赴火外道。
　　［四、自坐外道］，謂外道修行，常自裸形，不拘寒暑，露地而坐，執此苦行，以為得
果之因，是名自坐外道。
　　［五、寂默外道］，謂外道修行，於屍林塚間，以為住處，寂默不語，執此苦行，以為
得果之因，是名寂默外道。
　　［六、牛狗外道］，謂外道修行，自謂前世從牛狗中來，即持牛狗戒，齕草啖污，唯望
生天；執此苦行，以為得果之因，是名牛狗外道。

<xa>六道</xa>
　　﹝出法華文句﹞
　　道，即能通之義，謂六道生死，展轉相通，故名六道。
　　［一、天道］，天，即天然，自然樂勝身勝，是名天道。
　　［二、人道］，人者，忍也。於世苦樂之境，而能安忍，是名人道。
　　［三、阿修羅道］，梵語阿修羅，華言無酒，又言無端正，又言無天。此道或居海岸，
海底，或居半須彌山岩窟，宮殿嚴飾，懷猜忌心，常好斗戰，是名阿修羅道。（無酒者，法
華疏云：修羅於四天下，采華醞海為酒，魚龍業力，其味不變，於是嗔妒，誓願斷酒，故云
無酒。無端正者，修羅種類，男丑女端，故云無端正。無天者，淨名疏云：此神果報最勝，
鄰次諸天，而非天，又無天德，故云無天。）
　　［四、餓鬼道］，謂此道或居海底，或在人間山林中，或似人形，或似獸形，不得飲食
。業重者，飢火炎炎，不聞漿水之名；次者，伺求人間蕩滌膿血糞穢；輕者，時薄一飽，是
名餓鬼道。
　　［五、畜生道］，畜生，亦云旁生。謂此道遍在諸處，披毛戴角，鱗甲羽毛，其類非一
，互相吞啖，受苦無窮，是名畜生道。（旁生者，婆沙論云：形旁行旁。形旁者，謂身形橫
生，不正也；行旁者，謂其宿世所行之行，偏邪不正也。）
　　［六、地獄道］，謂此獄在地之下，而有鑊湯劍樹等苦，是名地獄道。

<xa>六蔽心</xa>
　　﹝出大智度論﹞
　　［一、慳心］，謂眾生由此慳吝蔽覆於心，不能行於佈施；縱行佈施，亦不能以好物與
<pb n="435"/>
人，是名慳心。
　　［二、破戒心］，謂眾生由貪瞋癡等煩惱，蔽覆於心，行於惡行，不能堅持禁戒，是名
破戒心。
　　［三、瞋恚心］，謂眾生由嗔恨忿恚蔽覆於心，歷事對境，常懷惱害於他，而無忍辱之
行，是名瞋恚心。
　　［四、懈怠心］，謂眾生由懈怠蔽覆於心，不能精進勤修聖道之行，是名懈怠心。
　　［五、亂心］，謂眾生由散亂蔽覆於心，妨於禪定，如風中燈，雖有光明，不能照物，
是名亂心。
　　［六、癡心］，謂眾生由愚癡蔽覆於心，而無智慧，於一切事，皆不能知，受著邪法，
不起正見，是名癡心。

<xa>六染心</xa>
　　﹝出起信論﹞
　　六染心者，謂心體本淨，離諸妄染，以依不覺，忽起無明，由無明熏習力故，遂有六種
染心之相。
　　［一、執想應染］，謂於苦樂等境，不了虛無，妄起執著，與心相應，見、思煩惱之惑
污其淨心，故名執相應染，即是六粗中第三執取相、第四計名字相也。（見、思者，見即分
別也。謂意根對法塵，起諸邪見，故名見惑。思即思惟也，又貪染曰思。謂眼耳鼻舌身五根
，貪愛色聲香味觸五塵，而起想著，故名思惑。六粗者，智相、相續相、執取相、計名字相
、起業相、業系苦相也。）
　　［二、不斷相應染］，不斷，即相續也。謂於苦樂等境，與心相應，數數起念，相續不
斷，故名不斷相應染，即是六粗中第二相續相也。
　　［三、分別智相應染］，謂能分別世間、出世間諸法染淨，故云智也。此智分別，亦是
法執，與心相應，故名分別智相應染，即是六粗中第一智相也。
　　［四、現色不相應染］，現色者，謂依根本無明熏動淨心，令現境界之相，雖現境界之
相，而根本無明最極微細不與心王心所相應，故名不相應染，即是三細中第三現相也。（根
本無明者，謂其能生見、思等惑也。心王者，即第八識也。心所者，受想行也。三細者，業
相、轉相、現相也。）
　　［五、能見心不相應染］，能見心者，謂根本無明動，故能令心有所見，雖令心有所見
，而不與心王心所相應，故名不相應染，即是三細中第二轉相也。
<pb n="436"/>
　　［六、根本業不相應染］，根本業者，即根本無明也。謂以無明力故，不覺心動，動即
成業，雖動成業，而不與心王心所相應，故名不相應染，即是三細中第一業相也。

<xa>六著心</xa>
　　﹝出華嚴孔目並演義鈔﹞
　　［一、貪著心］，引取之心為貪，謂於六塵等順情之境，引取無厭，戀著不捨，故名貪
著心。（六塵者，色塵、聲塵、香塵、味塵、觸塵、法塵也。）
　　［二、愛著心］，貪取之心為愛，謂於六塵等順情之境而生愛慾，戀著不捨，故名愛著
心。
　　［三、嗔著心］，忿怒之心為嗔，謂於一切違情之境，即起忿怒，不能捨去，故名嗔著
心。
　　［四、癡著心］，迷惑之心為癡，謂於一切事理、諸法，無所明瞭，妄生邪見，執著不
捨，故名癡著心。
　　［五、欲著心］，樂取之心為欲，謂於可愛之境，而起樂欲，戀著不捨，故名欲著心。
　　［六、慢著心］，自持輕他之心為慢，謂自持種姓高貴，有多才能，輕蔑於他，不能捨
去，故名慢著心。

<xa>六相應想</xa>
　　﹝出大集法門經﹞
　　［一、眼相應想］，謂眼根對色時，與識相應，而起想念，是名眼相應想。
　　［二、耳相應想］，謂耳根聞聲時，與識相應，而起想念，是名耳相應想。
　　［三、鼻相應想］，謂鼻根聞香時，與識相應，而起想念，是名鼻相應想。
　　［四、舌相應想］，謂舌根嘗味時，與識相應，而起想念，是名舌相應想。
　　［五、身相應想］，謂身根覺觸時，與識相應，而起想念，是名身相應想。
　　［六、意相應想］，謂意根分別諸法之時，與識相應，而起想念，是名意相應想。

<xa>六種散亂</xa>
　　﹝出阿毗達磨雜集論﹞
　　［一、自性散亂］，謂五識自性，馳逐外緣，乖於靜定，故名自性散亂。（五識者，眼
識、耳識、鼻識、舌識、身識也。）
<pb n="437"/>
　　［二、外散亂］，謂正修善時，於五欲境上，其心馳散，不能寂靜，故名外散亂。（五
欲者，色慾、聲欲、香欲、味欲、觸欲也。）
　　［三、內散亂］，謂修定時，發起沉掉，及於諸塵，而生味著，退失靜定，故名內散亂
。（沉掉者，沉即昏沉，掉即掉舉。謂動散也。）
　　［四、相散亂］，謂欲令他人信己有德，詐見修善之相，由此因緣，所修善法，漸更退
失，故名相散亂。
　　［五、粗重散亂］，謂修善法時，起我、我所執，及我慢等邪見，由此邪執粗重力故，
所修善法，永不清淨，是名粗重散亂。（我者，於色受想行識五陰中，計有我也。我所者，
即色身及財宅眷屬也。）
　　［六、作意散亂］，謂或依餘乘，或依餘定，作意修習，不能證悟，發起散亂，是名作
意散亂。（餘乘者，謂人天乘也。餘定者，謂世間禪定也。）

<xa>六粗相</xa>
　　﹝出起信論﹞
　　六粗謂由業轉現三細而生，故名六粗。（業轉現，即第八藏識中初起之三相，以其微細
，故名三細也。）
　　［一、智相］，謂依三細中，第三境界相，不了自心所現，妄起分別染淨之相，於淨境
則愛，於染境則不愛，是名智相。（境界相，即三細中之現相也。）
　　［二、相續相］，謂依前智相，分別於愛境，則生樂，於不愛境，則生苦。覺心起念，
相應不斷，是名相續相。
　　［三、執取相］，謂依前相續緣念苦樂等境，心起著故，是名執取相。
　　［四、計名字相］，謂依前妄執，分別假名言說之相，是名計名字相。（假名者，虛假
之名，謂依前執取相上，更立假名也。已上四相，皆論起惑。）
　　［五、起業相］，謂依前名字，執取生著，造種種業，是名起業相。
　　［六、業系苦相］，苦即生死之苦也。謂業繫縛，則有生死逼迫之苦，不得自在，是名
業系苦相。

<xa>六種俱生惑</xa>
　　﹝出大乘百法明門論﹞
　　惑即昏迷不了之義。謂貪嗔等惑，與身俱生，故名俱生惑。
<pb n="438"/>
　　［一、貪惑］，謂於五塵順情境上，引取無厭，昏迷不了，是名貪惑。（五塵者，色塵
、聲塵、香塵、味塵、觸塵也。）
　　［二、嗔惑］，謂於五塵違情境上，忿怒暴起，昏迷不了，是名嗔惑。
　　［三、癡惑］，謂於一切事理之法，無所分別，顛倒妄執，起諸邪見，昏迷不了，是名
癡惑。
　　［四、慢惑］，謂我能他不能，我解他不解，因此起輕慢心，凌傲於人，昏迷不了，是
名慢惑。
　　［五、疑惑］，謂無正信之心，於正法中，猶豫無決，昏迷不了，是名疑惑。
　　［六、覺惑］，謂無正知正見，而於五塵之境，常起惡覺，染愛生著，昏迷不了，是名
覺惑。

<xa>六欲</xa>
　　﹝出釋禪波羅蜜次第法門﹞
　　［一、色慾］，謂若見青黃赤白及男女等色，無智愚人，不知其患，心生貪著，是名色
慾。
　　［二、形貌欲］，謂若見端容美貌，無智愚人，不知其患，心生貪著，是名形貌欲。
　　［三、威儀姿態欲］，謂若見行步輕徐，舉止詳緩，揚眉頓臉，含笑嬌盈，無智愚人，
不知其患，便生愛染，是名威儀姿態欲。
　　［四、言語音聲欲］，謂若聞巧言美語，稱情適意，音聲清雅，歌詠讚歎，無智愚人，
不知其患，便生愛著，是名言語音聲欲。
　　［五、細滑欲］，謂男女身份，軟細滑澤等，無智愚人，不知其患，耽染沒溺，是名細
滑欲。
　　［六、人相欲］，謂若男若女，必得所愛之人，互相貪染，是名人相欲。

<xa>六煩惱</xa>
　　﹝出瑜伽師地論﹞
　　謂貪嗔等昏煩之法，惱亂心神，名為煩惱。
　　［一、貪煩惱］，貪即貪愛。謂於五欲順情等境，求而未獲，愛而不捨，以不捨故，便
起煩惱，故名貪煩惱。（五欲者，色慾、聲欲、香欲、味欲、觸欲也。）
　　［二、嗔煩惱］，謂於五欲違情等境，即起瞋恚忿恨，纏結記憶在心，而生煩惱，故名
<pb n="439"/>
嗔煩惱。
　　［二、慢煩惱］，慢即輕慢。謂自任其能，輕凌於他，起不敬心，傲慢結縛，而生煩惱
，故名慢煩惱。
　　［四、無明煩惱］，謂於一切諸法，無所明瞭，故曰無明；以不了故，起貪瞋癡等煩惱
，故名無明煩惱。
　　［五、疑煩惱］，猶豫不決為疑。謂因前無明不了，即起疑惑，以亂真心，或是或非，
或善或惡，展轉纏結，而生煩惱，故名疑煩惱。
　　［六、不正見煩惱］，謂因前疑心不了，所見不正，以不正故，遂起邪見，含藏結縛，
而生煩惱，故名不正見煩惱。

<xa>六觸生愛</xa>
　　﹝出阿毗達磨發智論﹞
　　觸即觸著，亦對也。
　　［一、眼觸生愛］，謂眼能觸，對一切世間所有青黃赤白等種種之色，貪愛不捨，是名
眼觸生愛。
　　［二、耳觸生愛］，謂耳能觸，對一切世間所有絲竹歌詠等種種之聲，貪愛不捨，是名
耳觸生愛。
　　［三、鼻觸生愛］，謂鼻能觸，對一切世間所有栴檀沉水等種種之香，貪愛不捨，是名
鼻觸生愛。
　　［四、舌觸生愛］，謂舌能觸，對一切世間所有珍羞美饌等種種之味，貪愛不捨，是名
舌觸生愛。
　　［五、身觸生愛］，謂身能觸，對男女身份柔軟細滑及世間所有種種上妙衣服等，貪愛
不捨，是名身觸生愛。
　　［六、意觸生愛］，謂意能觸，對一切世間所有色聲香味觸等種種之法，貪愛不捨，是
名意觸生愛。

<xa>六垢法</xa>
　　﹝出華嚴孔目並顯宗論﹞
　　垢，穢也。謂此六法，皆能穢污真心，故名為垢。
　　［一、誑］，誑，虛妄也。謂以不實之言，欺己欺人也。
<pb n="440"/>
　　［二、諂］，諂，佞也。謂以巧言取悅於人，使其親厚於己也。
　　［三、憍］，憍，慢也。謂重己輕人，而無謙讓之德也。
　　［四、惱］，惱，侵撓也。謂其無利樂之行，常懷侵撓之心，使人不安其所也。
　　［五、恨］，恨，怨恨也。謂有一言忤意，即起嗔忿之心，常懷怨恨也。
　　［六、害］，害，傷害也。謂無慈憫之心，而行慘毒之行，傷害於物也。

<xa>六漏</xa>
　　﹝出大乘阿毗達磨雜集論﹞
　　漏，即失也，落也。謂因煩惱惑業，漏落三界生死也。（三界者，欲界、色界、無色界
也。）
　　［一、漏自性］，謂六根對於六塵，而起貪瞋癡等煩惱諸惑，由惑造業，遂招三界生死
，是則惑自性業為有漏之因，是名漏自性。（六根者，眼根、耳根、鼻根、舌根、身根、意
根也。六塵者，色塵、聲塵、香塵、味塵、觸塵、法塵也。）
　　［二、漏相屬］，謂有漏之法，屬心、心所及眼等諸根相應而有，是名漏相屬。（心、
心所者，心即第六識心，心所即受想行也。）
　　［三、漏所縛］，謂有漏善法相續不斷，招後世生，是名漏所縛。（有漏善法，即天人
所修，五戒十善等法也。）
　　［四、漏所隨］，謂如在欲界天人生死中，亦為餘界諸有漏法之所隨逐，是名漏所隨。
（餘界者，即十界中修羅界、餓鬼界、畜生界、地獄界也。）
　　［五、漏隨順］，謂雖為有漏煩惱所隨，然能順於正道，抉擇對治，建立無漏，是名漏
隨順。（無漏者，謂不漏落三界生死也。）
　　［六、漏種類］，謂阿羅漢現世惑業雖已斷盡，尚餘有漏五蘊之身，亦由前世煩惱所起
，是名漏種類。（梵語阿羅漢，華言無學。五蘊者，色蘊、受蘊、想蘊、行蘊、識蘊也。）

<xa>六句──依正無礙六句</xa>
　　﹝出華嚴經疏﹞
　　依謂依報，即世間國土也。為身所依，故名依報。正謂正報，即五陰身也。正由業力感
報此身，故名正報。既有能依之身，即有所依之土，故國土亦名報也。六道眾生，因有漏業
，而感生死之身，即依穢惡國土而住；諸佛菩薩，因無漏清淨業，而感法性之身，即依清淨
國土而住，今雲依正無礙者，蓋言諸佛居常寂光土，而於果後示現，下三國土，及九界身，
<pb n="441"/>
化諸眾生，以不思議神通之力，或身中現土，土中現身，身土圓融，變現自在，故名依正無
礙。（五陰者，色陰、受陰、想陰、行陰、識陰也。六道者，天道、人道、修羅道、餓鬼道
、畜生道、地獄道也。有漏業者，謂六道眾生，由所作業，漏落生死也。無漏業者，謂二乘
、菩薩，由修戒定慧清淨之業，不漏落生死也。常寂光土者，常即法身，寂即解脫，光即般
若也。下三國土者，同居土、方便土、實報土，以對上常寂光土，故云下也。九界者，菩薩
界、緣覺界、聲聞界、天界、人界、阿修羅界、餓鬼界、畜生界、地獄界也。）
　　［一、依內現依］，依內現依者，謂於一國土復現一切國土也。如成就品偈云：一一塵
中難思剎，隨眾生心普現前，一切剎海靡不周，如是方便無差別。是也。（剎，梵語具雲剎
摩，華言土田，今略言剎即國土也。）
　　［二、正內現正］，正內現正者，謂於一身中復現一切身也。如僧祇品偈云：於一微細
毛端處，有不可說諸普賢，如一毛端一切爾，如是乃至徧法界。是也。
　　［三、正內現依］，正內現依者，謂於一身中復現一切國土也。如經偈云：於一微細毛
孔中，不可說剎次第入，毛孔能受彼諸剎，諸剎不能徧毛孔。是也。
　　［四、依內現正］，依內現正者，謂於一切國土復現一切身也。如現相品偈云：一切剎
土微塵數，常現身雲悉充滿，普為眾生放大光，各雨法雨稱其心。是也。
　　［五、依內現依正］，依內現依正者，謂於國土微塵中，現無數佛身，復現一切佛剎。
如現相品偈云：一一塵中無量身，復現種種莊嚴剎。是也。
　　［六、正中現正依］，正中現正依者，謂於自身中即現諸佛之身，復現諸佛國土。如成
就品偈云：一切剎土入我身，所住諸佛亦復然，汝應觀我諸毛孔，我今示汝佛境界。是也。
（所住諸佛，即現正也。示佛境界，即現依也。）

<xa>六種震動</xa>
　　﹝出華嚴經疏﹞
　　六種震動者，動、起、湧三種，是形；震、吼、擊三種，是聲。於形聲中，各舉一種，
故言震動。六種中復各有三相，遂成十八種震動之相也。
　　［一、動］，動者，搖揚不安之謂。動有三相：一方獨動名動，四方俱動名遍動，八方
齊動名普遍動。
　　［二、起］，起者，自下漸高之謂。起有三相：一方獨起名起，四方俱起名遍起，八方
齊起名普遍起。
　　［三、湧］，湧者，忽然騰舉之謂。湧有三相：一方獨湧名湧，四方俱湧名遍湧，八方
<pb n="442"/>
齊湧名普遍湧。
　　［四、震］，震者，隱隱出聲之謂。震有三相：一方獨震名震，四方俱震名遍震，八方
齊震名普遍震。
　　［五、吼］，吼者，雄聲猛烈之謂。吼有三相：一方獨吼名吼，四方俱吼名遍吼，八方
齊吼名普遍吼。
　　［六、擊］，擊者，砰磕發響之謂。擊有三相：一方獨擊名擊，四方俱擊名遍擊，八方
齊擊名普遍擊。（砰，披萌切。磕，克合切。水激石曰砰，石相築曰磕。）

<xa>六種動相</xa>
　　﹝出大乘同性經並大智度論﹞
　　相即湧沒之相。湧謂湧起，沒謂隱沒也。以東西南北中邊互而言之，故有六種焉。亦名
六種震動。
　　［一、東湧］，謂於世界東方而湧也。
　　［二、西沒］，謂於世界西方而沒也。
　　［三、南湧］，謂於世界南方而湧也。
　　［四、北沒］，謂於世界北方而沒也。
　　［五、中湧］，謂於世界中間而湧也。
　　［六、邊沒］，謂於世界邊際而沒也。

<xa>六根</xa>
　　﹝出首楞嚴經﹞
　　根，即能生之義。謂六根能生六識，故名六根。
　　［一、眼根］，謂眼能於色境盡見諸色。瑜伽論云：能觀眾色。是也。
　　［二、耳根］，謂耳能聽聞眾聲。瑜伽論云：數由此故，聲至能聞。是也。
　　［三、鼻根］，謂鼻能嗅聞香氣。瑜伽論云：數由此故，能嗅於香。是也。
　　［四、舌根］，謂舌能嘗於食味。瑜伽論云：能嘗眾味，數發言論。是也。
　　［五、身根］，謂身為諸根之所依止。瑜伽論云：諸根積聚。是也。
　　［六、意根］，謂意於五塵境界，若好若惡，悉能分別也。（五塵者，色塵、聲塵、香
塵、味塵、觸塵也。）

<pb n="443"/>
<xa>六根功德</xa>
　　﹝出首楞嚴經﹞
　　六根功德者，六根所具之功德也。而此功德，雖具於六根之內，而涉乎世界而成。故有
一千二百之數量，所謂世為遷流，界為方位，三世四方，宛轉十二，流變三疊，一十百千是
也。（三世者，過去、現在、未來也。四方者，東西南北也。宛轉十二者，以四方涉三世，
三世涉四方，而成十二也。流變三疊，一十百千者，乃以三世遷流變易之數，而成三疊也。
初從三世涉於四方，疊成十二之數，一疊也。又以此十二之數，變一為十，則疊成一百二十
，二疊也。復以此一百二十之數，變十為百，則疊成一千二百，三疊也。故云流變三疊，一
十百千也。）以此方世一千二百之數，而成乎六根。功德者，蓋由眾生六根，織妄相成，世
界相涉，而所緣境量，不出三世四方故也。然此六根功德，以體具言之，則各有一千二百；
以了別功用言之，則優劣全缺不同，是故眼、鼻、身三根，惟有八百功德。耳、舌、意三根
，則具有一千二百也。（織妄者，根塵相織，妄有諸相也。）
　　［一、眼根八百功德］，謂眾生一身方位，具前後左右四方，若以一千二百功德定其數
量，則四方各具三百之數，共成一千二百。今眼根惟八百者，以眼但能見前方三百，左右各
二百五十，共成八百之數也。所謂三分言功，一分無德，故知眼根惟八百功德。
　　［二、耳根千二百功德］，謂耳能周聽，隨彼聲之動處，雖則有近有遠，耳若靜聽，則
十方無遺，故知耳根圓滿一千二百功德。
　　［三、鼻根八百功德］，謂鼻能嗅聞，通出入息，息出則能取香，息入則能聞香，出入
之中無能，故曰而闕中交，所謂三分言功，而缺中交一分之德，故知鼻根惟八百功德。
　　［四、舌根千二百功德］，謂舌能宣揚世間、出世間一切諸法，言說雖有限量，其理則
無窮盡，此但論其言說，不論嘗味，以其嘗味之功劣，言說之德勝，故知舌根圓滿一千二百
功德。
　　［五、身根八百功德］，謂身能覺觸了知逆順苦樂之境，以其與物合時，則有知覺；與
物相離，則不知覺，所謂三分言功，一分無德，故知身根惟八百功德。
　　［六、意根千二百功德］，謂意根靜默，一切世間法、出世間法，無不包容，故知意根
圓滿一千二百功德。（世間法，即人天所修之法。出世間法，即三乘人所修之法。）

<xa>六根互用</xa>
　　﹝出楞嚴經﹞
　　六根互用者，謂眼等六根更互而有其用也。如涅槃經云：如來一根，則能見色、聞聲、
<pb n="444"/>
嗅香、別味、覺觸、知法。一根既爾，餘根亦然。此真六根互用也。若據法華經法師功德品
中所明，謂人以持經力故，得勝根用，雖未入初地，亦能一根具五根用，此相似六根互用也
。若此言阿那律陀，無目而見等，為六根互用者。經云：不由前塵所起知見，明不循根，寄
根明發，由是六根互相為用。是也。（明不循根者，謂真妙覺明，不循根境，即不逐緣生；
不因境起，瞭然自覺也。寄根明發者，謂真妙覺明，不依根塵，而始顯發，特寄於根塵，而
顯發耳。由此寄故，互相為用也。）
　　［一、阿那律陀，無目而見］，梵語阿那律陀，華言如意。謂其於過去世，以一食施辟
支佛，感九十一劫受如意樂。增一阿含經云：佛在給孤獨園為眾說法，那律於中眠睡，佛以
偈呵曰：咄咄何為睡，螺獅蚌蛤類，一睡一千年，不聞佛名字。那律聞已，達曉不眠，遂失
眼根，獲天眼通。觀三千世界，猶如掌果。故云：無目而見。（辟支，梵語具雲辟支迦羅，
華言緣覺。掌果者，掌中之果也。）
　　［二、跋難陀龍，無耳而聽］，梵語跋難陀，華言善歡喜。謂其能護國土，雨澤以時，
瓶沙王年為一會以報之，百姓聞皆歡喜故也。以其無耳能聽，故云無耳而聽。（梵語瓶沙，
又云頻婆娑羅，華言模實，以身模充實也。）
　　［三、殑伽神女，非鼻聞香］，梵語殑伽，華言天堂來，河名。謂此河源自雪山頂，無
熱惱池流出故也。此女即主河之神，遂以為名。以其無鼻能聞，故云非鼻聞香。
　　［四、憍梵缽提，異舌知味］，梵語憍梵缽提，華言牛呞。法華文句云：昔五百世，曾
為牛王，牛若食後，常事虛噍。蓋其餘報未除，舌嘗味時，亦事虛噍，故人稱為牛呞。以其
異舌而能嘗味，故云異舌知味。
　　［五、舜若多神，無身覺觸］，梵語舜若多，華言虛空。即主空神也。纂要云：但無粗
相之身，亦有微妙之色。經云：如來光中，映令暫現，其質如風，以其無身，而能知觸。故
云：無身覺觸。
　　［六、摩訶迦葉，圓明瞭知，不因心念］，梵語摩訶迦葉，華言大飲光。謂其修滅盡定
，意根已滅，雖滅意根，而能了知一切諸法。故云：圓明瞭知，不因心念。（滅盡定者，受
想心滅，身證此定也。）

<xa>六喻──龜藏六</xa>
　　﹝出法句譬喻經﹞
　　佛在世時，有一道人，在河邊樹下學道，十二年中想念不除，六根貪染，曾無寧息，不
能入道。佛知其可度，化作沙門，至彼寄宿。須臾月明，有龜從河中出來，至樹下；復有水
<pb n="445"/>
狗，饑行求食，便欲啖龜。龜乃縮其頭尾，及與四足，藏於甲中，遂不能啖。於是道人問沙
門曰：此龜有護命之鎧，水狗不能加害。沙門答云：吾念世人不如此龜，不知無常，放恣六
情，外魔得便。即說頌曰：藏六如龜，防意如城，慧與魔戰，勝則無患。（六根者，眼根、
耳根、鼻根、舌根、身根、意根也。梵語沙門，華言勤息。六情即六根也。）
　　［一、頭喻眼］，頭喻眼者，謂龜以頭藏於甲中，以譬眾生收攝眼根，不令觀色，則不
被一切色塵之所害也。
　　［二、前左足喻耳］，前左足喻耳者，謂龜以前左足藏於甲中，以譬眾生收攝耳根，不
令聞聲，則不被一切聲塵之所害也。
　　［三、前右足喻鼻］，前右足喻鼻者，謂龜以前右足藏於甲中，以譬眾生收攝鼻根，不
令嗅香，則不被一切香塵之所害也。
　　［四、後左足喻舌］，後左足喻舌者，謂龜以後左足藏於甲中，以譬眾生收攝舌根，不
令嘗味，則不被一切味塵之所害也。
　　［五、後右足喻身］，後右足喻身者，謂龜以後右足藏於甲中，以譬眾生收攝身根，不
令覺觸，則不被一切觸塵之所害也。
　　［六、尾喻意］，尾喻意者，謂龜以尾藏於甲中，以譬眾生收攝意根，不令知法，則不
被一切法塵之所害也。

<xa>六識</xa>
　　﹝出法界次第﹞
　　六識者，眼、耳、鼻、舌、身、意各有識也。謂依五根能見五塵，而為五識，於五塵境
，而起分別，為第六識。
　　［一、眼識］，謂眼根若對色塵，即生眼識。眼識生時，但能見色，而未起分別也。
　　［二、耳識］，謂耳根若對聲塵，即生耳識。耳識生時，但能聞聲，而未起分別也。
　　［三、鼻識］，謂鼻根若對香塵，即生鼻識。鼻識生時，但能嗅香，而未起分別也。
　　［四、舌識］，謂舌根若對味塵，即生舌識。舌識生時，但能嘗味，而未起分別也。
　　［五、身識］，謂身根若對觸塵，即生身識。身識生時，但能覺觸，而未起分別也。
　　［六、意識］，謂意根若對法塵，即生意識。意識生時，即能於五塵之境，分別善惡好
丑也。

<xa>六種味</xa>
<pb n="446"/>
　　﹝出阿毗達磨俱舍論﹞
　　謂凡調和飲食之味，各有所宜，無出此之六種。雖進修道行之人，不尚於味，然滋益色
力，亦由於此，所謂身安則道隆，故有六味之須也。
　　［一、淡味］，淡，薄味也。味之淡者，是受諸味之體也。
　　［二、鹼味］，鹼，鹽味也。其性潤，能滋於肌膚，故味之調者，必以鹽為首。
　　［三、辛味］，辛，辣味也。其性熱，能暖腑藏之寒，故味之辣者為辛。
　　［四、酸味］，酸，酢味也。其性涼，能解諸味之毒，故味之酢者為酸。
　　［五、甘味］，甘，甜味也。其性和，能和脾胃。故味之甜者為甘。
　　［六、苦味］，苦，苦味也。其性冷，能解腑藏之熱，故味之冷者為苦。

<xa>六入</xa>
　　﹝出法界次第﹞
　　入，即趣入之義。謂六根為六識所依，能入六塵，故名六入。
　　［一、眼入］，謂眼根為識所依，能入於色，故名眼入。
　　［二、耳入］，謂耳根為識所依，能入於聲，故名耳入。
　　［三、鼻入］，謂鼻根為識所依，能入於香，故名鼻入。
　　［四、舌入］，謂舌根為識所依，能入於味，故名舌入。
　　［五、身入］，謂身根為識所依，能入於觸，故名身入。
　　［六、意入］，謂意根分別五塵，能入於法，故名意入。

<xa>六塵</xa>
　　﹝出涅槃經﹞
　　塵，即染污之義。謂能染污情識，而使真性不能顯發，涅槃經中稱此六塵，名六大賊，
以能劫奪一切善法故也。
　　［一、色塵］，謂青黃赤白之色，及男女形貌色等，是名色塵。
　　［二、聲塵］，謂絲竹環珮之聲，及男女歌詠聲等，是名聲塵。
　　［三、香塵］，謂旃檀沉水飲食之香，及男女身份所有香等，是名香塵。
　　［四、味塵］，謂種種飲食餚膳美味等，是名味塵。
　　［五、觸塵］，觸，即著也。謂男女身份柔軟細滑，及紗衣上服等，是名觸塵。
　　［六、法塵］，謂意根對前五塵分別好丑，而起善惡諸法，是名法塵。
<pb n="447"/>

<xa>六種力</xa>
　　﹝出增一阿含經﹞
　　［一、小兒啼為力］，謂小兒欲有所求，不能言語，唯事啼哭，故名小兒啼為力。
　　［二、女人嗔為力］，謂女人柔弱，有所爭說，必依瞋恚而起，故名女人嗔為力。
　　［三、沙門忍為力］，梵語沙門，華言勤息。謂沙門常以忍辱為心，而能御諸惡境，無
所瞋恚，故名沙門忍為力。
　　［四、國王憍慢為力］，謂國王威勢尊重，天下歸伏，故名國王憍慢為力。
　　［五、羅漢專精為力］，羅漢，梵語具雲阿羅漢，華言無學。謂羅漢修行精進勇猛，心
不放逸，故名羅漢專精為力。
　　［六、諸佛慈悲為力］，佛，梵語具雲佛陀，華言覺。謂佛運慈悲之心，弘益一切眾生
，無所障礙，故名諸佛慈悲為力。

<xa>六種夢</xa>
　　﹝出華嚴經隨疏演義鈔﹞
　　［一、正夢］，正夢者，謂內心無所感動，而自形於夢也。
　　［二、噩夢］，噩夢者，謂因內心有所驚愕，而形於夢也。（噩韻會作愕。）
　　［三、思夢］，思夢者，謂因內心有所思惟，而形於夢也。
　　［四、寤夢］，寤夢者，謂因晝有所見，夜則形於夢也。
　　［五、喜夢］，喜夢者，謂因內心有所欣喜，而形於夢也。
　　［六、懼夢］，懼夢者，謂因內心有所怖懼，而形於夢也。

<xa>六種身風</xa>
　　﹝出顯宗論﹞
　　［一、入息風］，謂諸眾生處胎卵位時，先於[(齊-(月-一))/肉]中，有業風
起，穿身成穴，如藕根莖。復有外風漸從口鼻相續而入，名入息風。
　　［二、出息風］，謂入息風適至身內，有風續出，名出息風。
　　［三、發語風］，謂風從[(齊-(月-一))/肉]中生，流轉沖喉，鼓動唇舌，由
此勢力，而能發聲，名發語風。
　　［四、除棄風］，謂有別風，蠲內穢物，心生苦受，欲除棄之，以風引出，因此風力，
<pb n="448"/>
令身安穩，名除棄風。
　　［五、隨轉風］，謂有別風，遍隨身支諸毛孔轉，名隨轉風。
　　［六、動身風］，謂身動轉，皆屬於風，名動身風。

<xa>六緣──捨由六緣</xa>
　　﹝舊名捨心由六，出俱舍論﹞
　　［一、由受心斷壞故捨］，謂心先受一切惡法，今或得戒得定，作是念言，我從今時，
棄先所受，是名由受心斷壞故捨。
　　［二、由勢力斷壞故捨］，謂由淨信力故，煩惱勢力自然斷壞，如弓放箭，勢力盡時便
止，是名由勢力斷壞故捨。
　　［三、由作業斷壞故捨］，謂如所受惡法，作諸惡業，由改悔故，後更不作，是名由作
業斷壞故捨。
　　［四、由事物斷壞故捨］，謂所施諸物，及所施為等事，皆悉斷壞無常，是名由事物斷
壞故捨。
　　［五、由壽命斷壞故捨］，謂所依壽命，有斷壞故，是名由壽命斷壞故捨。
　　［六、由善根斷壞故捨］，謂起加行斷壞欲界一切非色善法，是名由善根斷壞故捨。（
非色善法者，謂非色界善法，乃欲界之善法。根斷即上生色界也。）

<xa>六種論</xa>
　　﹝出瑜伽師地論﹞
　　謂抉擇是非議論得失，故名為論。
　　［一、言論］，謂以一切言說，抉擇是非，辯論得失，故名言論。
　　［二、尚論］，尚，高也，尊也。謂世間一切事理，隨所尊尚，隨所應聞，抉擇是非，
辯論得失，故名尚論。
　　［三、諍論］，諍，止也。謂以言論互止其失也。或因諸欲更相侵奪而起，或因身口惡
行互相譏毀而起，或因有無等見彼此執著而起，皆由未離欲界貪瞋癡惑，堅執縛著；更相發
忿，而起斗諍，興種種論，故名諍論。
　　［四、譭謗論］，謂人懷恨發憤，或以粗惡語，或以不遜語，或以不實語等，更相譭謗
，故名譭謗論。
　　［五、順正論］，謂人隨順正法，為諸眾生研究義理，抉擇是非，令斷疑惑，故名順正
<pb n="449"/>
論。
　　［六、教導論］，教，即教訓。導，即導引。謂抉擇是非，辯論得失，教導於人，令其
開悟真實之智。心未定者，令心得定；心已定者，令得解脫，故名教導論。

<xa>六物──僧用六物</xa>
　　﹝出僧祗律並翻譯名義﹞
　　［一、僧伽黎］，梵語僧伽黎，華言合，又云重。謂割之合成而重疊也。此衣於說法時
著。
　　［二、郁多羅僧］，梵語郁多羅僧，華言上著衣。謂加於安陀會之上也。此衣於入眾禮
誦時著。
　　［三、安陀會］，梵語安陀會，華言中宿衣。謂於宿睡及作務時著。
　　［四、漉水囊］，會正記云：西方用白[疊*毛]，東土宜用密絹。若是生絹，小蟲直
過，可取熟絹為之。此護生之具，故比丘用之。（梵語比丘，華言乞士。）
　　［五、缽多羅］，梵語缽多羅，華言應器。發軫鈔云：應法之器也。謂體、色、量，三
者皆須與法相應。體有二，泥及鐵也。色者，熏作黑赤色，或孔雀咽色，鴿色。量者，大受
三斗，小受一斗半，故名應器。
　　［六、尼師壇］，梵語尼師壇，華言坐具，或云坐衣。業疏云：長四尺，廣三尺。是也
。

<xa>七佛</xa>
　　﹝出翻譯名義﹞
　　七佛者，謂過去莊嚴劫中三佛，現在賢劫中四佛也。（劫，梵語具雲劫波，華言分別時
節。莊嚴劫者，謂此劫中，多所莊嚴也。賢劫者，謂此劫中，多賢人也。）
　　［一、毗婆屍佛］，梵語毗婆屍，華言有四。以其如月圓智滿，則雲遍見。魄盡惑亡，
則雲淨觀。既圓且淨，則雲勝觀、勝見，是為七佛之首也。
　　［二、尸棄佛］，梵語尸棄，華言火，又云持髻。謂無分別智最為尊上，處於心頂也。
過毗婆屍佛三十劫後，而成正覺。（無分別智者，即根本智，謂為眾智之本也。）
　　［三、毘舍浮佛］，梵語毘舍浮，華言徧一切自在。謂煩惱斷盡，於一切處無不自在，
而為莊嚴劫中千佛之最後一佛也。（煩惱者，無明也。）
　　［四、拘留孫佛］，梵語拘留孫，華言所應斷。謂斷一切煩惱，永盡無餘。於賢劫中第
<pb n="450"/>
九減劫，人壽減至六萬歲時，出世成佛，為千佛首。
　　［五、俱那含牟尼佛］，梵語俱那含牟尼，華言金寂，謂金則明現，寂則無礙也。大智
度論，又名迦那迦牟尼，華言金僊人。謂身金色故也。人壽減至四萬歲時，於閻浮提出世成
佛。（梵語閻浮提，華言勝金洲。）
　　［六、迦葉佛］，迦葉，梵語具雲迦葉波，華言飲光。謂身光顯赫，能飲蔽一切光明故
也。人壽減至二萬歲時，出世成佛。
　　［七、釋迦牟尼佛］，梵語釋迦牟尼，華言能仁寂默。能仁是姓，寂默是字。以寂默故
，不住生死。以能仁故，不住涅槃。悲智雙運，利物無窮，故立此號也。人壽減至一百歲時
，出世，為賢劫中第四佛。

<xa>七義──婆伽婆七義</xa>
　　﹝出涅槃經﹞
　　婆伽婆者，總萬德至極之名也。經云：婆伽婆具此七義。不翻華言者，多含義故。即五
種不翻之一也。（五種不翻者，秘密不翻、多含義不翻、此方無不翻、順古不翻、生善不翻
。）
　　［一、能破煩惱］，破者，裂斷也。煩惱者，昏煩之法惱亂心神也。謂如來斷諸煩惱，
乃至無明之惑，淨盡無餘。故云能破煩惱。
　　［二、能成就諸善法］，謂如來於往昔無量劫中，恭敬父母和尚諸師上座，乃至修行六
度，四無量等一切善法。故云能成就諸善法。（劫，梵語具雲劫波，華言分別時節。六度者
，一佈施、二持戒、三忍辱、四精進、五禪定、六智慧也。四無量者，慈無量、悲無量、喜
無量、捨無量之四心也。）
　　［三、善解諸法義］，謂如來於無量劫中，修習信、進、念、定、慧善根，常為法利，
不為食利，若讀若誦，而於諸法義理，無不通達曉了。故云善解諸法義。（信進念定慧名為
五根，亦名五力。謂信則信於正道、助道之法。進則於正助之道，精進勤修也。念則觀想思
念正助之道也。定則攝心在定。慧則內性自照也。）
　　［四、有大功德無能勝］，謂如來於無量劫，常修出世間心，及出家心，無為之心，無
諍訟心，而能成就無上大菩提心。故云有大功德無能勝。（梵語菩提，華言道。）
　　［五、有大名聞遍十方］，謂如來能具十力，四無所畏，常樂我淨之德，大千世界無不
聞知。故云有大名聞遍十方也。（十力者、是處非處智力、過現未來業報智力、諸禪解脫三
昧智力、諸根勝劣智力、種種解智力、種種界智力、一切至處道智力、天眼無礙智力、宿命
<pb n="451"/>
無漏智力、永斷習氣智力也。四無所畏者，一切智無所畏、漏盡無所畏、說障道無所畏、說
盡苦道無所畏也。常樂我淨者，不遷不變，名常；離生死苦，名樂；自在，名我；惑盡，名
淨也。）
　　［六、能種種大惠施］，謂如來於無量劫中，常為眾生而行佈施，乃至衣服珍寶，頭目
髓腦，無所吝惜，故云能種種大惠施。
　　［七、無量阿僧祇劫吐女根］，梵語阿僧祇劫，華言無數時。吐者，不受之義，即出離
也。謂如來於初阿僧祇劫，尸棄佛時，已離女身，永不復受。故云吐女根也。（梵語尸棄，
華言火，又云持髻。）

<xa>七勝事──如來七勝事</xa>
　　﹝出優婆塞戒經﹞
　　［一、身勝］，謂如來身真金色，相好光明，而自莊嚴，一切無比，眾生樂見，無有猒
足，是名身勝。
　　［二、法住勝］，謂如來既於諸法自得利益，住於真如法位，又復憐愍一切眾生，皆欲
令其安住於此，與己無異，是名法住勝。（真如法位者，謂一切諸法，皆以真如理性而為位
也。）
　　［三、智勝］，謂如來所具智慧，無量無邊，非諸聲聞、緣覺所及，是名智勝。
　　［四、具足勝］，謂如來於行、命、戒、見四者，無不具足，非諸聲聞、緣覺所及。是
名具足勝。（行者，六度梵行，即佈施、持戒、忍辱、精進、禪定、智慧也。命者，清淨正
命也。戒者，大小戒品也。見者，清淨正見也。）
　　［五、行處勝］，謂如來所修百千三昧，九種大禪，一切勝行，具足圓滿，非諸聲聞、
緣覺、菩薩所及，是名行處勝。（梵語三昧，華言正定。九種大禪者、自性禪、一切禪、難
禪、一切門禪、善人禪、一切行禪、除煩惱禪、此世他世禪、清淨淨禪也。菩薩，梵語具雲
菩提薩埵，華言覺有情。）
　　［六、不可思議勝］，謂如來所有神通道力，萬行圓成，諸法具足，聲聞、緣覺、菩薩
不能測其少分。是名不可思議勝。
　　［七、解脫勝］，解脫者，離諸繫縛自在無礙也。謂如來一切煩惱惑業，淨盡無餘，自
在無礙，超勝一切，故名解脫勝。

<xa>七種無上</xa>
<pb n="452"/>
　　﹝出菩薩地持經﹞
　　［一、身無上］，謂如來以三十二相，八十種好，莊嚴其身，世出世間，無有超過其上
，是名身無上也。（三十二相者，足下安平相、千輻輪相、手指纖長相、手足柔軟相、手足
縵網相、足跟滿足相、足趺高好相、腨如鹿王相、手過膝相、馬陰藏相、身縱廣相、毛孔生
青色相、身毛上靡相、身金色相、身光面各一丈相、皮膚細滑相、七處平滿相、兩腋滿相、
身如師子相、身端直相、肩圓滿相、四十齒相、齒白齊密相、四牙白淨相、頰車如師子相、
咽中津液得上味相、廣長舌相、梵音深遠相、眼色如金精相、眼睫如牛王相、眉間白毫相、
頂肉髻成相也。八十種好，一指爪狹長、二手足指圓、三手足各等無差、四手足圓滿、五筋
脈盤結、六兩踝深隱、七行步正直、八行步威容齊整、九行步安平、十行步有儀、十一回身
顧視、十二支節殊勝、十三骨節交結、十四膝輪圓滿、十五隱處妙好、十六身支潤滑、十七
身容敦肅、十八身支堅固、十九身支安定、二十身相端嚴、二十一身有圓光、二十二腹形方
正、二十三臍深右旋、二十四臍厚妙相、二十五肌膚勻淨、二十六手掌充滿、二十七手文深
長、二十八唇色紅潤、二十九面門圓滿、三十舌相長廣、三十一發聲威震、三十二音韻美妙
、三十三鼻高修直、三十四諸齒方整、三十五諸牙明潔、三十六目廣清淨、三十七眼相修廣
、三十八眼睫齊整、三十九雙眉修長、四十雙眉綺靡、四十一雙眉高朗、四十二耳厚修長、
四十三兩耳相好、四十四容儀端麗、四十五額廣圓滿、四十六身份殊勝、四十七首發修長、
四十八首髮香潔、四十九首發齊整、五十首發堅固、五十一首發光滑、五十二身份堅實、五
十三身體莊嚴、五十四諸竅清淨、五十五身力充美、五十六身相嚴好、五十七面輪修廣、五
十八顏貌舒泰、五十九面顏光澤、六十身支嚴淨、六十一毛孔出香、六十二面門出香、六十
三首相妙好、六十四身毛纖柔、六十五法音圓辯、六十六頂相高妙、六十七指網分明、六十
八行不履地、六十九神力自持、七十威德遠震、七十一音聲和雅、七十二觀機說法、七十三
一音演說、七十四次第說法、七十五等觀有情、七十六先觀後作、七十七相好具足、七十八
頂骨堅實、七十九顏容奇妙、八十胸臆妙好。）
　　［二、道無上］，謂如來以慈悲之道，自利利他，度脫無量無邊諸天世人，世出世間無
有超過其上，是名道無上也。
　　［三、見無上］，謂如來以正戒、正見、正威儀、正命之法，成就其身。如此之見，世
出世間，無有超過其上，是名見無上也。
　　［四、智無上］，謂如來具法無礙智、義無礙智、辭無礙智、樂說無礙智，故能徧知一
切諸法，辯說融通，了無凝滯。世出世間，無有超過其上，是名智無上也。（法無礙者，謂
通達諸法，分別無滯也。義無礙者，謂了知諸法義理，通達無滯也。辭無礙者，謂於諸法義
<pb n="453"/>
理，隨順眾生，為其演說也。樂說無礙者，謂隨順眾生所樂聞法，而為說也。）
　　［五、神力無上］，謂如來神通之力，不可思議，世出世間，所有神力，無有超過其上
，是名神力無上也。
　　［六、斷障無上］，謂如來能斷一切煩惱業障，永盡無餘。世出世間，無有超過其上，
是名斷障無上也。
　　［七、住無上］，謂如來本住大寂滅定，而復有三種住，一者住聖人之位，二者多於天
中住，三者多於淨土中住。世出世間，無有超過其上，是名住無上也。

<xa>七種語──如來有七種語</xa>
　　﹝出涅槃經﹞
　　［一、因語］，謂如來於現在因中，說未來果。如雲眾生樂殺，乃至樂行邪見，以此為
因，是人當受地獄果報。若不樂殺生，乃至不行邪見，以此為因，是人當受天人果報，是名
因語。
　　［二、果語］，謂如來於現在果中，說過去因。如雲貧窮眾生，顏貌丑陋，不得自在，
此之果報，皆由是人前世破戒嗔妒，無有慚愧之心，而為其因。若見眾生多財巨富，諸根完
具，威德自在，此之果報，皆由是人前世持戒、佈施、精勤、慚愧、無有嗔妒之意，而為其
因，是名果語。
　　［三、因果語］，謂如來說眾生現在六入觸等之果，乃由過去之業為因。如來亦說六入
觸等，能起惑業，為未來之因，而招未來之果，是名因果語。（六入者，眼入色、耳入聲、
鼻入香、舌入味、身入觸、意入法也。）
　　［四、喻語］，謂如來說法，為眾生根鈍，非由譬喻，則不能領解。如師子王以喻佛身
，乃至大象王、大龍王、波利質多羅樹、七寶聚大海、須彌山、船師、導師若是等喻，皆名
喻語。（梵語波利質多羅，華言圓生，以其枝葉四布也。七寶者，金、銀、琉璃、玻黎、硨
磲、碼瑙、赤真珠也。梵語須彌，華言妙高。）
　　［五、不應語］，謂如來說法，必依真俗二諦之理。真則言一切法離性離相，皆即中道
。俗則言世間、出世間之法，法法宛然，不可斷滅。如是說者，無不於理相應。言不應者，
如雲天地可合，河不入海，如是等說，於理不應，故名不應語。
　　［六、世流佈語］，謂如來隨順眾生，凡所演說，即同世間流佈之語。如說男女大小車
乘房舍，乃至城邑僧坊之類，是名世流佈語。
　　［七、如意語］，謂如來於諸眾生，凡所教誡，悉如其意，方便而說。如雲我所訶責毀
<pb n="454"/>
禁之人，令彼自責，護持禁戒，乃至說諸眾生悉有佛性，為令不放逸故之類，是名如意語。

<xa>七步──周行七步</xa>
　　﹝出涅槃經﹞
　　周者，周匝四方，上下四維也。經云：如來於閻浮提林微尼園，示現從母摩耶而生，生
已，即周行七步，唱如是言：我於天、人、阿修羅中，最尊最上。父母人天，見已驚喜，生
希有心，而諸人等，謂是嬰兒。而我此身，無量劫來，久離是法。如來身者，即是法身，非
是肉血筋脈骨髓之所成立。隨順世間眾生法，故示為嬰兒也。（梵語閻浮提，華言勝金洲。
梵語林微尼，或云藍毗尼，華言解脫處。摩耶，梵語具雲摩訶摩耶，華言大術佛母也。梵語
阿修羅，華言無端正。嬰兒者，小兒也。劫，梵語具雲劫波，華言分別時節。）
　　［一、南行七步］，南行七步者，示現欲為無量眾生作上福田故也。
　　［二、西行七步］，西行七步者，示現生盡，永斷老死，是最後身故也。
　　［三、北行七步］，北行七步者，示現已度諸有生死故也。
　　［四、東行七步］，東行七步者，示為眾生而作導首故也。
　　［五、四維行七步］，四維者，東南、東北、西南、西北也。四維行七步者，示現斷滅
種種煩惱，四魔種性，成於如來，應正徧知故也。（四魔者，天魔、陰魔、死魔、煩惱魔也
。正徧知者，即如來十號之一也。）
　　［六、上行七步］，上行者，謂升虛空而行也。上行七步者，示現不為不淨之物之所染
污，猶如虛空故也。
　　［七、下行七步］，下行者，謂從虛空而下也。下行七步者，示現法雨滅地獄火，令彼
眾生受安隱樂。為毀禁戒者，示作霜雹，而能淨洗其故也。

<xa>七處說──華嚴七處說</xa>
　　﹝出華嚴經隨疏演義鈔﹞
　　華嚴者，因行如華，莊嚴果德也。七處者，佛說華嚴經之處也。所謂人間三處，即菩提
場、普光明殿、逝多林；天上四處，即忉利天、夜摩天、兜率天、他化天也。
　　［第一處，菩提場］，梵語菩提，華言道。謂佛在摩竭提國，阿蘭若菩提場中，始成正
覺，於此處，說如來依正果報法門，共六品經：一世主妙嚴品、二如來現相品、三普賢三昧
品、四世界成就品、五華藏世界品、六毗盧遮那品也。（梵語摩竭提，華言善勝，又云無惱
。梵語阿蘭若，華言閑靜處。菩提場者，如來成道之場也。）
<pb n="455"/>
　　［第二處，普光明殿］，普光明殿者，謂其殿眾寶所成，光明映照也。又佛於中說法，
普放光明故也。此處凡三番聚會，共說十八品經。初於此處說十信等法門，共六品經：一如
來名號品、二四聖諦品、三光明覺品、四菩薩問明品、五淨行品、六賢首品。次於此處說等
覺法門，凡十一品經：一十定品、二十通品、三十忍品、四阿僧祇品、五壽量品、六菩薩住
處品、七佛不思議品、八十身相海品、九如來隨好光明品、十普賢行品、十一如來出現品。
後於此處說離世間法，即經中離世間品也。
　　［第三處忉利天］，梵語忉利，華言三十三。即須彌山頂，帝釋所居之處也。此處說十
住等法門，共六品經：一升須彌山品、二山頂偈讚品、三十住品、四梵行品、五發心功德品
、六明法品也。（梵語須彌，華言妙高。帝釋，梵語釋提桓因，華言能天主。今言帝釋者，
華梵雙舉也。）
　　［第四處，夜摩天］，梵語夜摩，華言善時。謂此天時時唱快樂故也。此處說十行等法
門，共四品經：一升夜摩天品、二夜摩偈讚品、三十行品、四十無盡藏品也。
　　［第五處，兜率天］，梵語兜率，華言知足。謂於五欲境上知止足故也。此處說十迴向
等法門，共三品經：一升兜率天品、二兜率偈讚品、三十迴向品也。（五欲者，色慾、聲欲
、香欲、味欲、觸欲也。）
　　［第六處，他化天］，他化者，諸欲樂境不勞自化，皆由餘天所化，而自在受用故也。
此處說十地法門，即經中十地品也。
　　［第七處，逝多林］，梵語逝多，華言勝林，即給孤獨園。此處說入法界法門，即經中
入法界品也。（給孤獨園者，即給孤長者，買只陀太子之園以奉佛也。）

<xa>七字義──華嚴經題七字義</xa>
　　﹝出華嚴經大疏第三卷﹞
　　［一、大］，大即常體得名，常遍為義。謂曠兼無際，體不變易，豎窮三際，橫亙十方
也。（三際者，即過去、現在、未來三世也。）
　　［二、方］，方即就法得名，軌持為義。謂雙持體相，十界常規，能令一切眾生師軌執
而生解也。（雙持體相者，體即是性，謂持性與相也。十界者，佛界、菩薩界、緣覺界、聲
聞界、天界、人界、修羅界、餓鬼界、畜生界、地獄界也。）
　　［三、廣］，廣即從用得名，包博為義。謂稱性而周，用無有盡，包容法界，普遍十方
也。
　　［四、佛］，佛即就人得名，覺照為義。謂覺斯玄妙，開解一切，悟大夜之重昏，朗萬
<pb n="456"/>
法之幽邃也。
　　［五、華］，華即從喻得名，感果嚴身為義。謂行敷榮，心華開覺，萬行圓成，眾德備
體也。
　　［六、嚴］，嚴即功用得名，資妝為義。謂曠劫修成眾法，悉備資廣大之體，用妝真應
之佛身也。（劫，梵語具雲劫波，華言分別時節。）
　　［七、經］，經即能詮得名，貫攝為義。謂蘊無窮之性相，注無竭之湧泉，貫玄凝之妙
義，攝無邊之海會也。

<xa>七字──觀心釋華嚴經題七字</xa>
　　﹝出華嚴經疏﹞
　　［一、大是心體］，大即常也，遍也，體即心體也。謂此心體含容法界，稱性週徧，平
等廣博，不變不遷，無外無際。故云大是心體。
　　［二、方是心相］，方即方法，相即軌持也。謂無邊法相，恆沙性德，皆由此心軌持含
攝。故云方是心相。
　　［三、廣是心用］，廣即包博，用即業用也。謂此心業用，廣博無際，而能出生萬法，
應用無盡。故云廣是心用。
　　［四、佛是心果］，佛即覺也，果即菩提之果也。謂能離諸煩惱，覺了萬法，具一切智
，而得無上菩提，乃是證此心之果，非從外得。故云佛是心果。（梵語菩提，華言道。）
　　［五、華是心因］，華即喻也，因即行也。謂以種種萬行之因華，皆由此心而能開覺。
故云華是心因。
　　［六、嚴是心功］，嚴即莊嚴，功即功用也。謂能以萬行因華，莊嚴法身果體，皆由此
心運用之功。故云嚴是心功。
　　［七、經是心教］，經即能詮之名，教即言量也。謂於一文一句，諸法眾理，行布圓融
地位法門，皆由此心詮量該通。故云經是心教。

<xa>七種立題</xa>
　　﹝出天台四教儀集註﹞
　　隋天台智者大師，謂一大藏經題，不出人、法、譬三者而已。因以單復具足不同，遂立
為七種也。
　　［一、單人立題］，單人者，如佛說阿彌陀等經是也。謂釋迦佛為能說之人，阿彌陀佛
<pb n="457"/>
為所說之人。此經以兩土果人立名，故云單人立題。（梵語釋迦，華言能仁。梵語阿彌陀，
華言無量壽。兩土果人者，釋迦佛為娑婆國土之果人，彌陀佛為極樂國土之果人也。）
　　［二、單法立題］，單法者，如大般涅槃等經是也。謂大般涅槃以法立名，故云單法立
題。（梵語般涅槃，華言滅度。謂大患永滅，超度生死，是究竟之法也。）
　　［三、單譬立題］，譬者，比喻之義。如梵網等經是也。謂梵網以譬喻立名，故云單譬
立題。（梵網者，謂梵天寶網，其目不同，以譬戒律之目，亦各各不同也。）
　　［四、人法立題］，人法者，如文殊問般若等經是也。謂文殊是人，般若是法，以二者
合言，故云人法立題。（文殊，梵語具雲文殊師利，華言妙德。梵語般若，華言智慧。）
　　［五、法譬立題］，法譬者，如妙法蓮華等經是也。謂妙法是法，蓮華是譬，以二者合
言，故云法譬立題。
　　［六、人譬立題］，人譬者，如如來師子吼等經是也。謂如來是人，師子是譬，以二者
合言，故云人譬立題。
　　［七、具足立題］，具足者，如大方廣佛華嚴等經是也。謂大方廣是法，佛是人，華嚴
是譬也，以三者具足，故云具足立題。

<xa>七喻──法華七喻</xa>
　　﹝出法華文句﹞
　　［一、火宅喻］，火譬眾生五濁等苦，宅譬三界。謂三界眾生，為五濁八苦之所煎逼，
而不得安隱。猶大宅被火所燒，而不能安居。故以火宅為喻也。（五濁者，劫濁、見濁、煩
惱濁、眾生濁、命濁也。三界者，欲界、色界、無色界也。八苦者，生苦、老苦、病苦、死
苦、愛別離苦、怨憎會苦、求不得苦、五陰盛苦也。）
　　［二、窮子喻］，謂二乘之人，無大乘功德法財之所莊嚴，猶貧窮之子，缺乏衣食之資
，以活身命。故以窮子為喻也。（二乘者，聲聞乘、緣覺乘也。大乘功德法財者，即六度萬
行也。）
　　［三、藥草喻］，藥草者，譬三乘人根性也。草有三種，謂小草、中草、大草。小草喻
天人。中草喻聲聞、緣覺。大草喻藏教菩薩。藥草雖有大小不同，若蒙雲雨沾潤，皆得敷榮
郁茂，能治眾病。以喻三乘之人，根器雖高下不同，若蒙如來慈雲法雨潤澤，則能成大醫王
，普救群品。故以藥草為喻也。（三乘者，聲聞乘、緣覺乘、菩薩乘也。）
　　［四、化城喻］，無而忽有名化；防非禦敵名城。以喻涅槃能防見、思之非，御生死之
敵也。謂如有人欲至寶所，而於中途退還，有聰慧導師，權化作城，暫止息，然後令其得至
<pb n="458"/>
寶所。以譬二乘之人，初聞大教，中即忘失，流轉生死。故世尊權設方便，令其先斷見、思
煩惱，而暫證真空涅槃，以為穌息；然後到於究竟寶所。故以化城為喻也。（梵語涅槃，華
言滅度。見、思者，謂意根對法塵起諸分別曰見；眼耳鼻舌身五根，對色聲香味觸五塵，起
諸貪愛，曰思也。寶所者，喻實相之理，即究竟大涅槃也。）
　　［五、衣珠喻］，衣珠者，衣中之珠也。謂如有人至親友家，醉酒而臥；親友即以寶珠
，係其衣內，而不覺知，自受貧苦。後因親友告言：汝身衣內，自有無價寶珠，何為衣食乃
至如是？其人於是得珠，受用無極。以喻二乘之人，昔於大通佛所，曾下大乘之種，因無明
所覆，不能覺了。後因如來方便開示，遂乃得證大乘之果，利樂無窮。故以衣珠為喻也。
　　［六、髻珠喻］，髻珠者，輪王髻中之珠也。輪王喻如來，髻喻二乘權教，珠喻一乘實
理。珠在髻中，猶實理為權所隱也。此謂如來於法華會上，開權顯實，授記二乘，而得作佛
。猶輪王解髻中之珠，以與功臣。故以此為喻也。
　　［七、醫子喻］，醫喻如來。子喻三乘人也。謂諸子無知，飲他毒藥，心即狂亂，父設
方便，令服好藥，以瘥其病。此譬三乘之人，信受權教，不得正道，如來設諸方便，令服大
乘法藥，速除苦惱，無復眾患。故以醫子為喻也。

<xa>七處征心</xa>
　　﹝出楞嚴經﹞
　　七處征心者，佛於楞嚴會上，征詰阿難心目所在之處也。此由阿難遭摩登伽之幻術。佛
敕文殊，將咒往護，提獎阿難，歸來佛所。佛問其發心出家之始，阿難以見佛勝相而答。佛
遂征其心目所在，阿難答以目在外，而心在內。及佛征其心不在內，又計之在外。如是展轉
窮逐征詰，至於無所著處。使其妄心無所依止。蓋由阿難不知妙淨明心，徧一切處，無在無
不在，而妄認緣塵分別影事，以為心相。佛欲破其妄想緣心，顯其妙淨明體，故有七處征心
之說也。（梵語阿難，華言慶喜。梵語摩登伽，華言本性。文殊，梵語具雲文殊師利，華言
妙德。）
　　［一、在內］，在內者，謂阿難因佛征問心目所在，阿難答云：心居身內，目在於外。
佛遂問云：汝心若在身內，則應先見身中心肝脾胃等物，然後能見外境。若不先見身中之物
，汝心豈在身內。故云：汝言覺了能知之心，住在身內，無有是處。
　　［二、在外］，在外者，謂阿難被佛征心非內，則又計之於外，故以燈光譬之。謂眾生
心在身外，不見身中。如燈光在室外不能照於室內也。佛又問云：汝心若在身外，則身心兩
異，各不相知。若相知者，云何在外。故云汝言覺了能知之心，住在身外，無有是處。
<pb n="459"/>
　　［三、潛根］，潛根者，謂阿難被佛征心非外，則又計為潛伏根裡。（根，謂眼根。）
故以琉璃籠眼為喻，謂眼合於心，如琉璃籠於眼上，若眼見物時，心即隨能分別，無有障礙
。如琉璃合眼，不礙於見物也。佛乃責其法喻不齊，汝若以琉璃喻眼，則眼亦可見眼，若可
見，即同於境矣。眼若同境，則心境各異。豈可雲心潛伏根內，隨即分別耶？故云汝言覺了
能知之心，潛伏根裡，無有是處。
　　［四、在闇內］，在闇內者，謂阿難被佛征詰心不在根裡。則又計云：諸眾生身腑藏在
中，竅穴居外。如我今者，開眼見明，為見外。閉眼見暗，為見內。佛乃問其汝當閉眼見暗
之時，此暗境界與眼對否？若與眼對，暗在眼前，云何成內。若不對者，云何成見。故云：
汝言見暗，名見內者，無有是處。
　　［五、隨所合處］，隨所合處者，謂阿難被佛征詰，不在暗內，則又計之。隨所合處，
心則隨有。佛乃問云：汝言隨所合處，心隨有者，是心無體，則無所合；心若有體，則汝以
手自挃其身，汝心必能知覺。此知覺心為復內出，為從外來。若於內出，則見身中；若從外
來，先合見面。既非內外，則無出入，出入既無，體性何有？若無有體，誰為隨合。故云隨
所合處，心隨有者，無有是處。
　　［六、在中間］，在中間者，謂阿難被佛征詰，心非隨所合處而有。則又計心在於根塵
中間。佛又問云：汝心若在根塵之中，此之心體為復兼於根塵，為不兼於根塵，若兼於根塵
，則根有知而塵無知，成敵兩立，云何為中。若不兼者，不屬根塵，即無體性，中何有相。
故云當在中間，無有是處。（成敵兩立者，謂根與塵而成敵對，有知與無知而成兩立也。）
　　［七、無著］，無著者，謂阿難被佛征詰，心不在中間。則又計之，一切無著，名之為
心。佛又問云：汝言不著名為心者，如世間虛空水陸飛行，一切物象，汝心不著。此等物象
，為有為無。若言無者，則同龜毛兔角，云何更有不著之物，而言不著。若言有者，物在則
心亦在，云何無著。故云一切無著，名覺知心，無有是處。

<xa>七種大義──大乘七種大義</xa>
　　﹝出大乘莊嚴經論﹞
　　［一、緣大］，謂菩薩修行大乘之法，由無量修多羅，廣大法義，而以為緣，故名緣大
。（菩薩，梵語具雲菩提薩埵，華言覺行情。梵語修多羅，華言契經。）
　　［二、行大］，謂菩薩修行大乘，既能自利，復能利他。自利利他，妙行具足，故名行
大。
　　［三、智大］，謂菩薩修行大乘，常以智慧觀察，了知人法無我；於一切境，善能分別
<pb n="460"/>
，故名智大。
　　［四、勤大］，謂菩薩修行大乘，由曠大劫來，發廣大心，精修無間，期登聖果，成就
菩提，故名勤大。（劫，梵語具雲劫波，華言分別時節。梵語菩提，華言道。）
　　［五、巧大］，謂菩薩修行大乘，由善巧方便，化導於他，不捨生死，垂形諸趣，於生
死中，去住自在，故名巧大。
　　［六、畏大］，畏，即無所畏也。謂菩薩修行大乘，智力內充，明瞭決定，於大眾中廣
說一切法義，既決定無失，則無所恐懼，故名畏大。
　　［七、事大］，謂菩薩修行大乘，為令一切眾生，了其大事因緣，故數數示現世間，演
大妙法，入大涅槃，故名事大。（梵語涅槃，華言滅度。）

<xa>七善──大乘七善</xa>
　　﹝出法華文句﹞
　　夫七善之法，乃通大小。今依法華所明，是圓頓大乘之七善也。
　　［一、時節善］，謂法華一經，具乎序、正、流通三分。即初善、中善、後善也。蓋如
來演說圓頓一乘之法，雖該序、正、流通，皆是當機得益之時，是名時節善。
　　［二、義善］，謂法華一經所說之法，其義深遠，即是頓教了義之理，非聲聞、緣覺所
能測其邊底，是名義善。
　　［三、語善］，謂法華一經所說之法，其語巧妙，乃如來金口梵音，會理直說，菩薩之
心，無不歡喜，即圓頓一乘妙教之文，是名語善。
　　［四、獨一善］，謂法華一經所說之法，純一無雜，獨為菩薩，不共二乘，即圓頓一乘
妙教，是名獨一善。（二乘者，聲聞乘、緣覺乘也。）
　　［五、圓滿善］，謂法華一經所說之法，具明世間、出世間滿足之理，即圓頓一乘妙教
，是名圓滿善。
　　［六、調柔善］，謂法華一經所說之法，清淨潔白，唯談中道之理，而無空假二邊，瑕
穢之相，即圓頓一乘妙教，調和柔順，是名調柔善。
　　［七、無緣慈善］，謂法華一經所說之法，備有梵行之相，即無緣慈也。言無緣者，心
不攀緣一切眾生，而於一切眾生自然現益，是名無緣慈。

<xa>七種性自性</xa>
　　﹝出入楞伽經﹞
<pb n="461"/>
　　性即不遷變之義。此不遷變性，是如來之自性，故云性自性。（雖有七種之名，不出如
來第一義心也。）
　　［一、集性自性］，集，即聚也。其性自性，乃是萬善聚集之因也，此約聖而論。故經
云：即三世如來性自性第一義心也。
　　［二、性自性］，謂由前第一義心所集萬善之因，各有自性存於內故，是名性自性。
　　［三、相性自性］，覽而可別曰相。謂由前第一義心所集萬善之因，各有自相形於外故
，是名相性自性。
　　［四、大種性自性］，大種，即地、水、火、風四大之種子也。無處不有，故名為大。
言大種性自性者，謂四大種各有自性也。大種本通凡聖，今約聖報而言，即此大種性自性，
是法性五陰之果，是名大種性自性。（五陰者，色陰、受陰、想陰、行陰、識陰也。言法性
五陰者，謂如來轉生死五陰而成法性五陰，蓋即色是真常之色，乃至即識是真常之識是也。
）
　　［五、因性自性］，因即能生為因。謂前所證大種之果，必有所起之因，即是第一義因
心也，是名因性自性。
　　［六、緣性自性］，緣，即緣助。謂證第一義自性果德，雖由因心，須假眾緣助顯而成
，是名緣性自性。（因心者，即因中智慧之心也。眾緣者，即萬行也。）
　　［七、成性自性］，成，即成就。謂因、緣合而成果也。蓋成就如來第一義果德之性，
是名成性自性。

<xa>七空</xa>
　　﹝出入楞伽經﹞
　　由凡夫執著妄想自性，故如來為說空法以破之。諸經所說空義不一，今言七種者，乃赴
一時之機，如應病與藥也。
　　［一、相空］，謂一切諸法之性，自他共離之相皆空，是為相空。（一切性者，即自他
共離之四性也。謂如計一念心從根生即自性，從塵生即他性，根塵合生即共性，離根塵生即
離性，於此四性之相，皆不執著，是名皆空。）
　　［二、性自性空］，謂於當念觀一切所生之法，悉由因緣和合而成，本無自生之性，是
為性自性空。
　　［三、行空］，謂五陰之身，本無有我，亦無我所。眾生不了，執陰成我，從我起行。
若能順性推求，則五陰之法，了不可得，是為行空。（五陰者，色陰、受陰、想陰、行陰、
<pb n="462"/>
識陰也。我者，謂於五陰中強立主宰，執之為我也。我所者，即五陰之身是也。）
　　［四、無行空］，謂不離前所作行，而能了達諸陰展轉緣起，無有自性可得，亦無所作
之行，是為無行空。
　　［五、一切法離言說空］，謂一切法皆是妄想而成，本無自性，離諸言說，是為一切法
離言說空。
　　［六、第一義聖智大空］，謂佛自覺聖智，能空一切見過習氣，所空既空，能空亦空，
是為第一義聖智大空。（自覺聖智者，佛所證第一義心也。見過者，一切見惑之過失也。習
氣者，即見過餘習之氣分也。）
　　［七、彼彼空］，謂彼外道所計之空，但能空於彼，而不能空於此，是為彼彼空。（空
於彼而不能空於此者，謂能空於境，而不能空於心也。）

<xa>七種第一義境界</xa>
　　﹝出入楞伽經﹞
　　七種境界者，即諸佛、菩薩所證所得之境界也。而皆云第一義者，乃約究竟極處而言。
然此七種有通、別之異，前六種通於佛及菩薩，後一種乃如來自到境界也。
　　［一、心境界］，謂中道之理無二無別，即諸佛、菩薩心之所造至極之處，是名心境界
。
　　［二、慧境界］，謂至極之理心既能造，即發通明慧性，以此慧性分明照了，是名慧境
界。
　　［三、智境界］，謂既發慧明，則成智用，智力現前，於一切法無所不知，是名智境界
。
　　［四、見境界］，謂智用既成，則發正見，正見現前，則無諸邪妄，是名見境界。
　　［五、超二見境界］，謂正見現前，則能超過斷、常二見，是名超二見境界。（斷、常
二見者，謂外道妄計此身滅已，再不更生，是名斷見。復計此身滅已，後當更生，是名常見
也。）
　　［六、超子地境界］，子地，即登地菩薩，等視眾生，猶如一子，謂諸佛菩薩，能以第
一義心，發明智慧，正見現前，則超於十地，而成正覺，是名超子地境界。（十地者，歡喜
地、離垢地、發光地、焰慧地、難勝地、現前地、遠行地、不動地、善慧地、法雲地。菩薩
得證此地，能發生佛法，故言地也。）
　　［七、如來自到境界］，謂諸如來，以性自性第一義心，成就世間、出世間上上之法，
<pb n="463"/>
是名如來自到境界。（如來性自性者，性即不遷不變之義，謂如來以此之性，而為自性也。
成就世間、出世間者，世間即示同人法而化他也。出世間即同聲聞、緣覺、菩薩之三乘也。
上上法者，唯佛與佛能究竟自到也。）

<xa>七真如</xa>
　　﹝出瑜伽師地論﹞
　　［一、流轉真如］，流轉，即運動之義。真如者，真名不偽，如名不異也。謂諸眾生造
作一切行業，流轉生死，而真如之體，本無動搖，然亦不妨隨緣轉變。論云：一切行無先後
性。是也。（無先後性者，謂於一切行業，不離真如之理性故也。）
　　［二、實相真如］，無虛妄相，故名實相。謂一切法中，無人、法二執也。人執者，於
諸法中計著假名，執以為我。法執者，於五陰身執為實法，計我所有。若能了此二執皆空，
即是實相真如之理也。論云：一切法，補特伽羅無我性及法無我性。是也。（五陰者，色陰
、受陰、想陰、行陰、識陰也。梵語補特伽羅，華言人，又云數取趣。）
　　［三、唯識真如］，識，即心也。謂一切行業皆由識心而起，而此識心，全由真如之理
變現，是名唯識真如。論云：了別一切行，唯是識性。是也。
　　［四、安立真如］，安立，即建立之義。謂如來所說一切眾生色身業行有為之法，迷真
逐妄，受生死苦，皆依真如之體建立，是名安立真如。論云：我所說諸苦聖諦。是也。（苦
聖諦者，聖，正也。諦，即審實不虛之義。謂諦了生死實是苦也。）
　　［五、邪行真如］，謂如來所說一切煩惱妄惑邪行之法，雖是邪妄，不離真如之體，是
名邪行真如。論云：我所說諸集聖諦。是也。（集聖諦者，集，即招集之義。謂惑業招集生
死之苦也。）
　　［六、清淨真如］，清淨者，不垢不染之義。謂如來所說涅槃清淨寂滅之理，本無染污
，是名清淨真如。論云：我所說諸滅聖諦。是也。（梵語涅槃，華言滅度。滅聖諦者，謂滅
生死之苦，而證涅槃寂滅之樂也。）
　　［七、正行真如］，謂如來所說一切道品正行之法，皆依真如理體而立，是名正行真如
。論云：我所說諸道聖諦。是也。（道品者，即三十七道品。總而言之，不出戒、定、慧也
。道聖諦者，道即能通之義，謂修道品而能通至涅槃也。）

<xa>七常住果</xa>
　　﹝出楞嚴經﹞
<pb n="464"/>
　　常住者，無滅無生不遷不變之謂也。果者，在修曰因，在證曰果。謂此七種，即諸佛所
證法身之果德也。以其清淨圓滿，體性堅凝，皆名常住果也。
　　［一、菩提］，梵語菩提，華言道。即諸佛所得清淨究竟之理也。以其無滅無生，不變
不遷，是為常住果。
　　［二、涅槃］，梵語涅槃，華言滅度。即如來所證究竟法身之果。以其無滅無生，不遷
不變，是為常住果。
　　［三、真如］，離妄曰真，不異曰如。即諸佛所證真實無妄之德，以其無滅無生，不遷
不變，是為常住果。
　　［四、佛性］，佛性者，覺性也。即諸佛所證真覺湛明之性，無染無淨，離過絕非，以
其無滅無生，不遷不變，是為常住果。
　　［五、庵摩羅識］，梵語庵摩羅，華言清淨，又云白淨無垢。此識即諸佛清淨本源心體
，湛若太虛，纖塵不立，非生死之所拘，非涅槃之能寂，以其無滅無生，不遷不變，是為常
住果。
　　［六、空如來藏］，空如來藏者，含攝萬法而無所積聚也。即諸佛所證清淨法身之體，
煩惱蕩盡，應用無窮，以其無滅無生，不遷不變，是為常住果。
　　［七、大圓鏡智］，大圓鏡智者，洞照萬法，無所不知，即諸佛所得本有圓明覺照之智
。應物無跡，體不動搖，以其無滅無生，不遷不變，是為常住果。

<xa>七辯</xa>
　　﹝出華嚴經疏﹞
　　［一、捷辯］，謂菩薩智慧，通達諸法，名字分別無滯，捷如影響，故名捷辯。（菩薩
，梵語具雲菩提薩埵，華言覺有情。）
　　［二、迅辯］，謂菩薩明於事理，心無疑暗，善赴機緣，隨問即答，語言迅疾，猶若懸
河，故名迅辯。
　　［三、應辯］，謂菩薩以一切文字名義，莊嚴種種法語，應時應機，無有差異，隨其所
問，應答無窮，故名應辯。
　　［四、無疏謬辯］，謂菩薩隨一切眾生根性，所樂聞法而為說之。皆契真理，無有差失
，故名無疏謬辯。
　　［五、無斷盡辯］，謂菩薩於一字中能說一切字，一語中能說一切語，一法中能說一切
法，相續連環不斷，故名無斷盡辯。
<pb n="465"/>
　　［六、多豐義味辯］，謂菩薩能知名數事理，其義無礙，其味無窮，答問辯說，皆無有
量，故名多豐義味辯。
　　［七、最上妙辯］，謂菩薩所說諸法，分別明瞭，清徹遠聞，聲如頻伽，眾生樂聽，最
勝無比，故名最上妙辯。（頻伽，梵語具雲迦陵頻伽，華言妙聲鳥。）

<xa>七種定名</xa>
　　﹝出翻譯名義﹞
　　定，即禪定也。禪有二種，一者，世間禪；二者，出世間禪。而定名不出此七種也。（
世間禪者，即色界四禪，無色界四無色定等也。出世間禪者，即八背捨、八勝處等也。）
　　［一、三摩呬多］，梵語三摩呬多，華言等引。遠離沉掉，曰等；發生功德，曰引。謂
能修此定，則離諸煩惱，而引發勝妙功德也。（沉，即昏沉。掉，即掉舉，謂動也。）
　　［二、三摩地］，梵語三摩地，華言等持，又云正心行處。謂眾生心行，從無始來，常
曲不直，能修此定，心則端直，安住一境而不動也。
　　［三、三摩缽底］，梵語三摩缽底，華言等至。謂能修此定，正受現前，大發光明，慶
快殊勝，處染不染，無有退轉也。
　　［四、馱那演那］，梵語馱那演那，華言靜慮。謂澄神息慮，專思寂想也。
　　［五、質多翳迦阿羯羅多］，梵語質多翳迦阿羯羅多，華言心一境性。謂攝心一境，策
勵正勤而修習也。
　　［六、奢摩他］，梵語奢摩他，華言止。謂止息諸根惡不善法，能滅一切散亂煩惱故也
。
　　［七、現法樂住］，現法樂住者，謂修習禪定，離一切妄想，身心寂滅，現受法喜之樂
，而安住不動也。（法喜者，謂因聞法而得歡喜也。）

<xa>七方便</xa>
　　﹝亦名七賢，出天台四教儀集註﹞
　　方，謂方法。便，謂便宜，猶善巧也。謂一切眾生，欲出三界，斷除煩惱惑業，而證真
空涅槃之理，必先以此七種法門，而為方便也。（三界者，欲界、色界、無色界也。梵語涅
槃，華言滅度。）
　　［一、五停心］，停，止也，住也。心，即慮知心也。謂眾生多貪者，以不淨觀治之。
多嗔者，以慈悲觀治之。多散者，以數息觀治之。愚癡者，以因緣觀治之。多障者，以念佛
<pb n="466"/>
觀治之。修此五法，能止住五種妄心，故名五停心。（因緣觀者，謂觀十二因緣也。）
　　［二、別相念］，別，謂各別。相，謂行相，念，即觀也。謂四念處，觀身不淨，觀受
是苦，觀心無常，觀法無我。四種行相，各別不同，故名別相念。
　　［三、總相念］，總相者，以身受心法，四種一念俱觀。如觀身不淨，則知受心法皆不
淨。乃至觀法無我，則知身受心亦無我，故名總相念。
　　［四、暖位］，暖者，從喻立名。以前別相、總相、念處觀於四諦之境，能發相似之解
，伏煩惱惑，得佛法氣分。猶如鑽木求火，火雖未現，先得暖氣，故名暖位。（四諦者，苦
諦、集諦、滅諦、道諦也。相似解者，謂於真空之理，雖未真證，已有相似之解也。）
　　［五、頂位］，頂者，謂修四諦法所得相似之解，轉復增勝，定觀分明，在於暖位之上
。如登山頂，觀望四方，悉皆明瞭，故名頂位。
　　［六、忍位］，忍者，忍可也。謂由前所得相似之解，增進善根，於四諦境，堪忍樂欲
，故名忍位。
　　［七、世第一位］，世，即世間也。謂修四諦行，至此漸見法性，將入初果，雖未得於
聖道，而於世間稱為第一，故名世第一位。（初果，即須陀洹果也。）

<xa>七覺分</xa>
　　﹝出法界次第﹞
　　覺，即覺了。謂覺了所修之法是真是偽也。分即支分，謂此七種法，各有支派分齊，不
相雜亂，故名七覺分，亦名七覺支。擇、進、喜三覺分，屬慧；除、捨、定三覺分，屬定；
念覺分兼屬定、慧。故摩訶止觀云：修此七覺，即得入道。是也。
　　［一、擇法覺分］，擇，即揀擇。謂用智慧觀察諸法之時，善能簡別真偽，而不謬取虛
偽之法，故名擇法覺分。
　　［二、精進覺分］，不雜名精，無間名進。謂修諸道法之時，善能覺了不行無益苦行，
而於真正法中，常能用心專一，無有間歇，故名精進覺分。
　　［三、喜覺分］，喜，即歡喜。謂心契悟真法，得歡喜時，善能覺了此喜不從顛倒法生
，住真法喜，故名喜覺分。
　　［四、除覺分］，除，即斷除。謂斷除諸見煩惱之時，善能覺了，除去虛偽之法，增長
真正善根，故名除覺分。
　　［五、捨覺分］，捨，即捨離。謂捨離所見念著之境，善能覺了虛偽不實，永不追憶，
故名捨覺分。
<pb n="467"/>
　　［六、定覺分］，定，即禪定。謂發禪定之時，善能覺了諸禪，不生煩惱妄想，是名定
覺分。
　　［七、念覺分］，念，即思念。謂修諸道法之時，善能覺了，常使定慧均平。若心昏沉
之時，當念用擇法精進喜三覺分，觀察諸法，令不昏沉；若心浮動之時，當念用除覺分除身
口之過非，用捨覺分捨於觀智；用定覺分入正禪定，攝其散心，令不浮動，是名念覺分。

<xa>七知</xa>
　　﹝亦名大乘七丈夫，出涅槃經﹞
　　七知者，謂佛於涅槃會上，告諸菩薩住於大乘知七善法，名具足梵行是也。（梵語涅槃
，華言滅度。菩薩，梵語具雲菩提薩埵，華言覺有情。）
　　［一、知法］，知法者，謂知十二部經能詮之法也。（十二部經者，一契經、二重頌、
三諷頌、四因緣、五本事、六本生、七希有、八譬喻、九論議、十自說、十一方廣、十二授
記也。）
　　［二、知義］，知義者，謂知十二部經中，一切文字語言所詮之義理也。
　　［三、知時］，知時者，謂善知如是時中，任修寂靜。如是時中，任修精進。如是時中
，任修捨定。如是時中，任供養佛。如是時中，任供養師。如是時中，任修佈施忍辱，乃至
般若等也。（任者，堪也，當也。）
　　［四、知足］，知足者，謂於飲食、衣藥、行、住、坐、臥、睡寤、語默之類，常知止
足也。
　　［五、知自］，知自者，謂自知我有如是信、如是戒、如是多聞、如是捨、如是慧、如
是正念、如是善行，皆悉明瞭也。
　　［六、知眾］，知眾者，謂知如是等是剎利眾、婆羅門眾、居士眾、沙門眾，應知是眾
，如是行來、如是坐起、如是說法、如是問答，皆悉明瞭也。（剎利，梵語具雲剎帝利，華
言田主，王種也。梵語婆羅門，華言淨行。梵語沙門，華言勤息。）
　　［七、知人尊卑］，知人尊卑者，人有二種：一者信，二者不信。信者為善人，知其為
尊。不信者為惡人，知其為卑。又如二乘之人，但能自度，不能度人，知其為卑。若菩薩之
人，不願自度，但求度他，而能以慈悲之心，利益安樂一切眾生，則知其為尊也。（二乘者
，聲聞乘、緣覺乘也。）

<xa>七淨華</xa>
<pb n="468"/>
　　﹝出翻譯名義﹞
　　不染曰淨，華乃對果而言，即因中所修之行也。謂二乘修習無漏之業，以七種淨行為華
，而證道果，故言七淨華也。維摩經云：定水湛然，滿佈以七淨華。是也。（二乘者，聲聞
乘、緣覺乘也。無漏業者，謂修戒定慧之業，不漏落三界生死也。）
　　［一、戒淨華］，戒淨華者，謂攝律儀等戒，即正語、正業、正命也。謂二乘持守戒法
，攝身口意業，若戒行清淨，則道果自成也。（攝律儀者，謂一切戒法，無不聚攝也。正語
、正業、正命者，即身口意三業也。正，即不邪也。若三業不邪，則戒體清淨矣。）
　　［二、心淨華］，心淨華者，即精進、正念、正定也。謂二乘修習禪定，當精勤正念。
若內心清淨，則道果自成也。
　　［三、見淨華］，見淨華者，即正見、正思惟也。謂二乘修無漏行，常正思惟，則正見
現前。若所見清淨，則道果自成也。
　　［四、斷疑淨華］，斷疑淨華者，即見道也。謂初果須陀洹修無漏行觀，斷除疑惑，見
道分明，則內心清淨，道果自成也。（梵語須陀洹，華言預流。疑惑即見惑，謂意根對法塵
，起諸分別也。）
　　［五、分別淨華］，分別淨華者，謂二果斯陀含，三果阿那含，修無漏行，斷除思惑，
於真空理善能分別，則內慧清淨，道果自成也。（梵語斯陀含，華言一來。梵語阿那含，華
言不來。思惑者，謂眼耳鼻舌身五根，對色聲香味觸五塵，起諸貪愛也。）
　　［六、行淨華］，行淨華者，謂二果、三果，修無漏行，斷除思惑，則智見分明，慧行
清淨，道果自成也。
　　［七、涅槃淨華］，梵語涅槃，華言滅度。涅槃淨華者，即無學道也。謂四果阿羅漢既
斷見、思二惑，無法可學，知見清淨，則涅槃之果自成也。

<xa>七財</xa>
　　﹝出十誦律並未曾有因緣經﹞
　　財者，信等七種出世間之法財也。一切眾生行此七法，資成道果，故謂之財。
　　［一、信財］，信即信心。謂信能決定受持正法，以為成佛之資，故名信財。
　　［二、進財］，進即精進。謂未能見真諦理，而一心精進求出離道，以為成佛之資，故
名進財。
　　［三、戒財］，戒即戒律。謂戒為解脫之本，能防身口意之非，止身口意之惡，以為成
佛之資，故名戒財。
<pb n="469"/>
　　［四、慚愧財］，慚者，慚天。愧者，愧人。謂既能慚愧，則不造諸惡業，以為成佛之
資，故名慚愧財。
　　［五、聞財］，聞為三慧之首，聞必能思，思必能修，謂若能聞佛聲教，則開發妙解，
如說而行，以為成佛之資，故名聞財。（三慧者，聞慧、思慧、修慧也。）
　　［六、捨財］，捨即捨施。謂若能運平等心，無憎、無愛，身命資財，隨求給施，無所
吝惜，以為成佛之資，故名捨財。
　　［七、定慧財］，定慧即止觀也。定則攝心不散，止諸妄念。慧則照了諸法，破諸邪見
。以為成佛之資，故名定慧財。

<xa>七階──藏教七階</xa>
　　﹝出天台四教儀集註﹞
　　藏教者，即小乘經律論三藏教也。階者，階級次第也。謂藏教菩薩修行之次第也。（菩
薩，梵語具雲菩提薩埵，華言覺有情。）
　　［一、四弘誓願］，弘者，大也。誓者，要制其心也。願者，志求滿足也。謂菩薩從初
發心，觀四諦境，發四弘誓，一、未度者令度，即眾生無邊誓願度，此觀苦諦境。二、未解
者令解，即煩惱無數誓願斷，此觀集諦境。三、未安者令安，即法門無量誓願學，此觀道諦
境。四、未得涅槃者令得涅槃，即佛道無上誓願成，此觀滅諦境也。（梵語涅槃，華言滅度
。）
　　［二、三祇修六度］，三祇者，三阿僧祇劫也。六度者，佈施、持戒、忍辱、精進、禪
定、智慧也。度，越也，越生死流，到涅槃岸也。謂菩薩既發心已，必須行六度行，填滿本
願，是為三祇修六度。（梵語阿僧祇劫，華言無數時。）
　　［三、百劫種相好］，劫，梵語具雲劫波，華言分別時節。百劫種相好者，一增一減為
一小劫；凡歷二十番增減，為一中劫；八十番增減，為一大劫。謂菩薩於百劫中，種諸相好
。用百福德成一相好，如是至三十二相具足，而身清淨也。（人壽從十歲增至八萬四千歲，
名增劫。從八萬四千歲減至十歲，名減劫。如是一增一減，名一小劫。三十二相者，足下安
平相，千輻輪相，手指纖長相，手足柔軟相，手足縵網相，足跟滿足相，足趺高好相，端如
鹿王相，手過膝相，馬陰藏相，身縱廣相，毛孔生青色相，身毛上靡相，身金色相，身光面
各一丈相，皮膚細滑相，七處平滿相，兩腋滿相，身如師子相，身端直相，肩圓滿相，四十
齒相，齒白齊密相，四牙白淨相，頰車如師子相，咽中津液得上味相，廣長舌相，梵音深遠
相，眼色如金精相，眼睫如牛王相，眉間白毫相，頂肉髻成相也。）
<pb n="470"/>
　　［四、六度相滿］，六度相滿者，謂菩薩修行六度之相圓滿也。如尸毗王代鴿，即檀度
滿也。普明王捨國，即戒度滿也。羼提僊人被歌利王割截身體，慈忍不動，血變為乳，即忍
度滿也。大施太子抒海，即精進度滿也。尚闍黎鵲巢頂上，即禪度滿也。劬嬪大臣分閻浮提
為七分，城邑山川均等，故能息諍，即智度滿也。如上六人，皆釋迦往昔所修之行，是為六
度相滿。（梵語尸毗，華言與。代鴿者，遍割身肉與鷹以代鴿命，身肉俱盡，不惱不死，自
誓真實，感身平復也。梵語羼提，華言忍辱。梵語歌利，華言惡世無道。大施太子求如意珠
濟貧，得珠墮海，抒海取之，言欲酌海幹而取之也。筋骨斷壞，終不解廢，諸天見而問之，
答曰：吾生生不休。諸天愍之，助其抒海，海水減半，龍恐海幹，令夜叉送珠還之。尚闍黎
者，螺髻僊人，名此人得四禪定，出入息斷，鳥謂為木，於髻生卵。定起欲行，恐鳥母不來
，即更入定，待鳥飛去，方始出定。梵語閻浮提，華言勝金洲。梵語釋迦，華言能仁。）
　　［五、兜率降生］，梵語兜率，華言知足。降生者，謂菩薩將補佛處，出世度生，即從
兜率天降生人間，以補其處，是為兜率降生。（菩薩即釋迦佛也。補佛處者，前佛既滅，而
此菩薩即補其處也。）
　　［六、降神出家］，謂菩薩既降神出胎，厭生老病死之苦，而欲脫離，故求出家，入山
修道，是為降神出家。
　　［七、菩提樹下成道］，梵語菩提，華言道。謂菩薩自知成道時至，於菩提樹下，破諸
魔眾。魔王敗績，鬼兵退散，菩薩安坐不動，即成佛道，是為菩提樹下成道。（菩提樹者，
謂佛於此樹下成道，故名菩提樹也。）

<xa>七相──菩薩七相憐愍</xa>
　　﹝出瑜伽師地論﹞
　　［一、無畏憐愍］，謂菩薩於諸有情，以無畏力，起憐愍心，隨順眾生身語意業，利益
安樂，是名無畏憐愍。（菩薩，梵語具雲菩提薩埵，華言覺有情。）
　　［二、如理憐愍］，理即法也。謂菩薩於諸有情，如法憐愍，利益一切，而終不以非法
、非律、非賢善行，勸化有情，乖違於理，是名如理憐愍。
　　［三、無倦憐愍］，謂菩薩於諸有情，慇勤憐愍，隨其所宜，發起一切饒益事業，曾無
厭倦，是名無倦憐愍。
　　［四、無求憐愍］，謂菩薩於諸有情，不待求請，自起憐愍，為作利益，是名無求憐愍
。
　　［五、無染憐愍］，謂菩薩於諸有情，無愛染心，而起憐愍，廣饒益他，不祈恩報，亦
<pb n="471"/>
不希望當來之果，是名無染憐愍。
　　［六、廣大憐愍］，謂菩薩於諸有情，起憐愍心，至廣至大，雖遭一切不饒益事，寧自
身受苦，終不棄捨，令其安樂，是名廣大憐愍。
　　［七、平等憐愍］，謂菩薩以如上種種憐愍眾生功德相狀，普於一切平等饒益，無有分
限，是名平等憐愍。

<xa>七種大──菩薩有七種大</xa>
　　﹝出菩薩地持經﹞
　　［一、法大］，法即諸佛所說之法也。謂菩薩能受持十二部經之法，最上最大，故名法
大。（菩薩，梵語具雲菩提薩埵，華言覺有情。十二部經者，一契經、二重頌、三諷誦、四
因緣、五本事、六本生、七希有、八譬喻、九論議、十自說、十一方廣、十二授記也。）
　　［二、心大］，心即諸佛廣大之心也。謂菩薩能發阿耨多羅三藐三菩提心，故名心大。
（梵語阿耨多羅三藐三菩提，華言無上正等正覺也。）
　　［三、解大］，解謂解了。謂菩薩由解十二部經，了知諸法義理，悉無疑礙，故名解大
。
　　［四、淨心大］，謂菩薩既能解了十二部經，依而行之，則能離諸惑染，超過一切解行
，心得清淨，故名淨心大。
　　［五、眾具大］，謂菩薩所修福德智慧，皆是成佛之具，畢竟證得無上菩提，故名眾具
大。（梵語菩提，華言道。）
　　［六、時大］，時即時數。謂菩薩歷三阿僧祇劫，修行六度，畢竟當得無上菩提，故名
時大。（三阿僧祇劫者，梵語阿僧祇劫，華言無數時。初阿僧祇劫，從古釋迦佛至尸棄佛，
二阿僧祇劫，從尸棄佛至然燈佛，三阿僧祇劫，從然燈佛至毗婆屍佛。六度者，一佈施、二
持戒、二忍辱、四精進、五禪定、六智慧也。）
　　［七、得大］，謂菩薩由前六種功德為因，證得無上菩提之果，故名得大。

<xa>七事──善友七事</xa>
　　﹝出華嚴經疏﹞
　　謂菩薩常為利樂一切眾生，示現世間，而作善友，勸導誘掖，開示教他也。（菩薩，梵
語具雲菩提薩埵，華言覺有情。）
　　［一、遭苦不捨］，謂菩薩運大悲心，憐憫六道眾生，受諸苦惱，故隨類現形，種種開
<pb n="472"/>
示，令得出離。雖代受其苦，心無棄捨，是為遭苦不捨。（六道者，天道、人道、修羅道、
餓鬼道、畜生道、地獄道也。）
　　［二、貧賤不輕］，謂菩薩運平等心，見一切眾生雖乏功德法財以自莊嚴，而知其本有
法身，無德不備。是以心常愛念，不生輕慢，是為貧賤不輕。
　　［三、密事相告］，謂菩薩見諸眾生，本性圓明，眾德元具。無始以來，為一切客塵煩
惱之所隱覆，不能顯現。故委曲相告，令其斷除，開發本性，是為密事相告。（客塵者，謂
無明之惑，暫自外至，名之為客；以能染污真性，名之為塵也。）
　　［四、遞相覆藏］，謂菩薩見諸眾生，善根未熟，未能深信實道，故覆實理而以權法示
之。及其善根既熟，堪任實化，故覆其權法而以實理示之，是為遞相覆藏。
　　［五、難作能作］，謂菩薩但為誘掖眾生，人所難為者，悉能為之，故雖著弊垢衣不以
為貧，執除糞器，不以為賤，是為難作能作。
　　［六、難與能與］，謂菩薩以自己所悟真實之理，方便教化，亦令一切眾生，皆得本有
真實之性。猶解髻中明珠而以與人，心無吝惜，是為難與能與。
　　［七、難忍能忍］，謂菩薩見諸眾生，違佛教化，作不善業，生諸惡道，即起哀憫之心
，方便度脫，雖經多劫，心無退轉，是為難忍能忍。（劫，梵語具雲劫波，華言分別時節。
）

<xa>七種聖──小乘七種聖</xa>
　　﹝又名七士夫趣，亦名七丈夫，出天台四教儀集註﹞
　　聖，正也。捨凡性，入正性，故名為聖。賢首宗立為七士夫趣，亦名七丈夫。名異義同
也。
　　［一、隨信行］，行，即進趣之義。謂鈍根之人，憑他生解，依信而行，進趣於道，故
名隨信行。
　　［二、隨法行］，謂利根之人，自以智力，依法而行，進趣於道，故名隨法行。
　　［三、信解］，謂前信行之人，轉入修道，以鈍根故，依憑信力，起發真解，故名信解
。（修道者，謂二果斯陀含，三果阿那含也。）
　　［四、見得］，謂前法行之人，轉入修道，以利根故，見法得理，故名見得。
　　［五、身證］，謂受想心滅，現身即證涅槃寂靜之定，故名身證。（現身，即現生之身
。梵語涅槃，華言滅度。）
　　［六、時解脫］，謂前信行鈍根之人，欲待時節，及以緣具，方堪入道，故名時解脫。
<pb n="473"/>
（緣具有六，謂衣、食、床具、處所、說法人、同學人也。）
　　［七、不時解脫］，謂前法行利根之人，能於一切時中，進修善業，不待時節，及以緣
具，而入於道，故名不時解脫。

<xa>七流</xa>
　　﹝出華嚴孔目﹞
　　流者，即見、思二惑也。此惑能漂流眾生，入生死海故也。謂四果之人，因修四諦之法
，能斷見、思之惑，而不流轉三界，故有七流之義焉。（見、思惑者，謂意根對法塵，起諸
分別曰見惑；眼耳鼻舌身五根對色聲香味觸五塵，起諸貪愛，曰思惑也。四果者，須陀洹果
、斯陀含果、阿那含果、阿羅漢果也。四諦者，苦諦、集諦、滅諦、道諦也。三界者，欲界
、色界、無色界也。）
　　［一、見諦所滅流］，謂初果之人，見真諦理，能斷欲界見惑；因滅此惑，不流轉欲界
，故云見諦所滅流。（初果，即須陀洹果也。）
　　［二、修道所滅流］，謂第二果、第三果之人，因修四諦之觀，能斷欲界思惑，因滅此
惑，不為欲界漂流。故云修道所滅流。（二果，即斯陀含果；三果，即阿那含果也。）
　　［三、遠離所滅流］，謂第四果之人，因修四諦之觀，而於見、思之惑斷盡無餘，則能
遠離三界，不復流轉，故云遠離所滅流。（四果，即阿羅漢果也。）
　　［四、數事所滅流］，數事，即五蘊、十二入、十八界等法也。謂第四果之人，能觀五
蘊等法皆悉空寂；而見、思之惑俱盡，不復流轉三界。故云數事所滅流。（五蘊者，色蘊、
受蘊、想蘊、行蘊、識蘊也。十二入者，眼入、耳入、鼻入、舌入、身入、意入、色入、聲
入、香入、味入、觸入、法入也。十八界者，眼界、色界、眼識界；耳界、聲界、耳識界；
鼻界、香界、鼻識界；舌界、味界、舌識界；身界、觸界、身識界；意界、法界、意識界也
。）
　　［五、捨所滅流］，謂第四果之人，已空五蘊等法。所空之法既無，能空之心亦捨，能
所兩亡，無憎無愛，一味平等，證於無學，不復流轉三界，故云捨所滅流。（無學者，謂阿
羅漢見、思惑盡，無法可學也。）
　　［六、護所滅流］，謂第四果之人，見、思惑盡，而證無學，於己所證，恐有退失，善
加守護，令見、思習氣更不再起，不復流轉三界。故云護所滅流。（見、思習氣，謂見、思
惑之餘習氣分也。）
　　［七、制伏所滅流］，謂第四果之人，見、思惑縛已斷，色身果縛猶在，應須制伏，令
<pb n="474"/>
見、思習氣永不復起，三界流轉即得止息。故云制伏所滅流。（縛，猶束系也。謂由色身所
繫，不得自在也。）

<xa>七祖──華嚴宗七祖</xa>
　　﹝出佛祖統紀﹞
　　［一、馬鳴尊者］，馬鳴乃西土十一祖也。東天竺國人。說法時，能感群馬，得解悲鳴
，故曰馬鳴。依百本大乘經，造起信論，是為初祖。
　　［二、龍樹尊者］，龍樹，乃西土十三祖也。南天竺國梵志之裔。始生之日，在於樹下
，因入龍宮，而得成道，故號龍樹。申明起信論義，是為二祖。（梵語梵志，華言淨裔。）
　　［三、帝心法師］，帝心，號也。姓杜，諱法順。世間聾啞者遇之，必能聞能語。唐太
宗詔謂之曰：朕苦勞熱，師之神力，何以蠲除？師曰：聖德御宇，微恙何憂，但頒大赦，聖
躬自安。上從之，疾遂瘳。因錫號曰帝心。作法界觀門，專弘華嚴，是為三祖。
　　［四、雲華法師］，雲華，寺名也。師居是寺，因以名之。姓趙，諱智儼。得帝心之親
傳，以授賢首。其教大行，是為四祖。
　　［五、賢首法師］，賢首，謚號也。諱法藏，其先，康居國人。唐則天詔於太原寺，開
華嚴宗旨，感白光自口而出，須臾成蓋，萬眾歡呼。召對長生殿，指殿隅金師子，以喻法界
體、用，而為說法。則天領解，遂著其說，為金師子章，是為五祖。
　　［六、清涼法師］，清涼，號也。姓夏侯氏，諱澄觀。會稽人，造華嚴大疏。唐德宗誕
節，召對內殿，能以妙法清涼帝心，遂賜號清涼。憲宗問華嚴宗旨，豁然有得，加號大統清
涼國師。文宗開成三年示寂。凡歷九朝，為七帝門師，是為六祖。（九朝者，唐玄宗、肅宗
、代宗、德宗、順宗、憲宗、穆宗、敬宗、文宗也。七帝者，即代宗以下七帝也。）
　　［七、圭峰法師］，圭峰，終南山之別名也。師居是山，因得是名。姓何，諱宗密，果
州人。清涼嘗謂之曰：毗盧華藏，能隨我游者，其汝乎？遂著圓覺華嚴等疏鈔。唐文宗詔問
佛法大意，賜號大德，是為七祖。（毗盧，梵語具雲毗盧遮那，華言徧一切處。華藏，即華
藏世界也。）

<xa>七識住</xa>
　　﹝出阿毗曇論﹞
　　識，即心識。住者，謂此識隨所感報而安住也。論中不及四禪天，非想非非想天者。偈
曰：善處在欲界，及色界三地，無色界亦然，是說為識住。（色界三地者，初禪、二禪、三
<pb n="475"/>
禪也。無色界亦然者，謂亦有三地，空處、識處、無所有處也。）
　　［一、欲界人天識住］，謂欲界中人，若初受生，此識即托母胎，遂依母息出入。及出
胎後，依身而住。又若因修戒善，感報而生欲天，此識即依化生之身而住，是為欲界人天識
住。（戒善者，五戒十善也。）
　　［二、初禪天識住］，謂於欲界修習禪定之時，忽覺身心凝然，運運而動，如雲如影，
感報而生色界初禪天，此識即依化生之身而住，是為初禪天識住。
　　［三、二禪天識住］，謂厭初禪覺觀動散，因攝在定，澹然澄靜，覺觀即滅，乃發勝定
之喜，感報而生色界二禪天，此識即依化生之身而住，是為二禪天識住。（覺觀者，初心在
緣曰覺，細心分別曰觀也。）
　　［四、三禪天識住］，謂厭二禪喜心湧動，定不堅固，因攝心諦觀，喜心即謝，泯然入
定，綿綿之樂，從內心發，感報而生色界三禪天，此識即依化生之身而住，是為三禪天識住
。
　　［五、空處天識住］，謂既得三禪天定，猶厭身色繫縛，乃轉加功力，觀察色身，猶如
羅縠，內外通徹，一心念空，無諸色相，感報而生無色界空處天，此識即依空處而住，是為
空處天識住。
　　［六、識處天識住］，謂既得空處天定，識緣虛空，定心復散亂，即捨虛空，轉心緣識
，心定不動，感報而生無色界識處天，此識即依識處而住，是為識處天識住。
　　［七、無所有處天識住］，謂既得識處天定，此心緣識無量無邊，能壞於定；惟有無心
識處，心無依倚，乃為安隱，感報而生無色界無所有處天，此識即依無所有處而住，是為無
所有處天識住。

<xa>七眾</xa>
　　﹝出仁王護國經並翻譯名義﹞
　　七眾者，謂出家五眾，比丘、比丘尼、沙彌、沙彌尼、式叉摩那；在家二眾，優婆塞、
優婆夷也。
　　［一、比丘］，梵語比丘，華言乞土。謂上乞法以資慧命，下乞食以資以色身也。亦名
苾芻，蓋苾芻，雪山香草名，草有五義，以喻比丘五德。（五義五德者，一體性柔軟義，喻
比丘折伏身語粗獷之德；二引蔓旁布義，喻比丘度人不絕之德；三馨香遠聞義，喻比丘戒香
芬馥之德；四能療疼痛義，喻比丘能斷煩惱之德；五不背日光義，喻比丘常向佛日之德也。
）
<pb n="476"/>
　　［二、比丘尼］（亦名苾芻尼），梵語尼，華言女。大智度論云：尼得無量律儀，故應
次於比丘。又佛以儀法不便，故在比丘之後。
　　［三、沙彌］，梵語沙彌，又云室利摩理洛迦，華言息慈。謂止息世染之情，慈濟群生
也。以初入佛法之時，多存俗情，故須息惡行慈，是名沙彌。
　　［四、沙彌尼］，梵語沙彌尼，又云室利摩理迦，華言勤策女。謂精勤策進佛法功行故
也。
　　［五、式叉摩那］，梵語式叉摩那，華言學法女。行事鈔云：式叉尼具學三法，一學根
本，二學六法，三學行法，是名學法女。（根本者，謂不殺、不盜、不婬、不妄語也。六法
者，不染心相獨、不盜人四錢、不斷畜生命、不小妄語、不非時食、不飲酒也。行法者，謂
大尼之戒行也。）
　　［六、優婆塞］，梵語優婆塞，華言清淨士。梵語舊云鄔波索迦，華言近事男。謂其自
行清淨，親近承事佛法也。
　　［七、優婆夷］，梵語優婆夷，華言清淨女。梵語舊云鄔波斯迦，華言近事女。謂其自
行清淨，親近承事佛法也。

<xa>七種人</xa>
　　﹝出涅槃經﹞
　　師子吼菩薩問佛言：若一切眾生，既有佛性，何須更習八聖道耶？佛言：性雖本具，要
須修習聖道，方見佛性。譬如恆河邊有七種人，或為洗浴，或畏賊寇，或為採花，則入河中
。河喻生死大河，浴喻出家受戒清淨，賊喻煩惱，採花喻七淨花以為其因，而求涅槃之果也
。（八聖道，又云八正道，即正見、正思惟、正語、正業、正命、正精進、正念、正定也。
恆河之恆，梵語又云殑伽，華言天堂來，謂此河從高流下也。入河者，既言出家，合雲出河
。而言入者，要於生死之中而求涅槃故也。七淨花者，戒淨花、心淨花、見淨花、斷疑淨花
、分別淨花、行淨花、涅槃淨花。以此七淨花為因中之行也。梵語涅槃，華言滅度。）
　　［第一人，入水則沒］，此一種羸無勢力，不習浮故，以喻一闡提也。闡提之人，親近
惡友，聽受邪法；以惡業重故，又無信力，沒生死河，不能得出。故云入水則沒。（梵語一
闡提，華言信不具。由過去無宿善因，故譬羸劣無力；現在無信心，故譬不習浮。無善無信
，則不能出於生死大河矣。）
　　［第二人，雖沒還出，出已還沒］，此一種以喻人天將進而退者也，為斷善根沒生死河
，故云沒；復能親近善友，能生信心，雖沒而出，故云還出。既得出已，又遇惡友，聽受邪
<pb n="477"/>
法，仍沒生死大河，故云出已還沒。
　　［第三人，沒已即出，出更不沒］，此一種以喻內凡之人，發意欲度生死大河，由昔斷
善根，沒生死河，故云沒。今因親近善友，能生信心，雖沒而出，故云沒已即出。復能堅持
淨戒，讀誦書寫解說經典，後證道果，故云出更不沒。（內凡者，已入佛法名內，未登聖位
名凡也。）
　　［第四人，入已便沒，沒已還出，出已即住，徧觀四方］，此一種以喻四果之人，昔斷
善根，故云沒。親近善友，而得信心，故云出。由信心故，受持書寫解說經典，修習智慧，
以利根故，心不退轉，故云住。證得四果，故云徧觀四方。（四果者，須陀洹、斯陀含、阿
那含、阿羅漢也。）
　　［第五人，入已即沒，沒已還出，出已即住，住已觀方，觀已即去］，此一種以喻緣覺
之人，沒出住等，義與前第四人同。言即去者，以其根利過於四果，心求前進，得證緣覺，
無有退轉，但能自度，不能度人，怖畏生死，故云即去也。
　　［第六人，入已即去，淺處則住］，此一種以喻菩薩，由利根故，堅住信心，而斷諸煩
惱也。言入已即去者，謂菩薩為度他故，雖入生死而不住於生死；淺處則住者，謂雖入生死
，而又不為生死所溺也。
　　［第七人，既至彼岸，登上大山，離諸冤賊，受大快樂］，此一種以喻佛也。由利根故
，堅住信心，無有退轉，即便前進；既前進已，得度生死大河，到於彼岸，而登涅槃大山，
離諸煩惱冤賊，得大快樂也。

<xa>七丈夫──世間七丈夫</xa>
　　﹝出華嚴經疏﹞
　　謂能制心離欲，身無過惡，心懷道德，修諸梵行，具此七法，名為世間丈夫也。（梵行
，即淨行也。）
　　［一、長壽］，長壽者，謂壽命延長，久住世間，能修梵行，故名丈夫。
　　［二、妙色］，妙色者，謂形儀英偉，色相端嚴，能修梵行，故名丈夫。
　　［三、無病］，無病者，謂宿福深厚，無病少惱，能修梵行，故名丈夫。
　　［四、非半擇迦］，梵語半擇迦，華言變。謂有能變男女之形，即五種不男之一也。今
言非者，非是不男，非僕非女，能修梵行，故名丈夫。
　　［五、智慧］，智慧者，謂有智慧，信受正法，身心猛利，能修梵行，故名丈夫。
　　［六、威肅］，威肅者，謂威容整肅，發言人所信服，能修梵行，故名丈夫。
<pb n="478"/>
　　［七、大宗葉］，大宗葉者，謂其家世貴盛，宗支奕葉，流芳永久，能修梵行，故名丈
夫。

<xa>七法不可避</xa>
　　﹝出法苑珠林﹞
　　［一、生不可避］，謂人受生，皆由前世善惡之業。若前世作善，今生善處。前世作惡
，今生惡處。若欲避惡報而求生善處，欲辭善處而從惡報者，皆不可得。故云生不可避。
　　［二、老不可避］，謂人年幼，顏色鮮澤，發黑齒白，氣力堅強。一旦老耄，頭白齒落
，氣短呻吟，形神昏昧，欲使不老，終不可得。故云老不可避。
　　［三、病不可避］，謂人強健之時，行步輕捷，飲食自恣。若四大不調，或業緣所感，
疾病卒至，眠伏床枕，不能起離，欲使常安無病，終不可得。故云病不可避。（四大者，地
大、水大、火大、風大也。）
　　［四、死不可避］，謂人生於世，一期果報，或夭、或壽，皆由前定，毫髮無差，業盡
報終，豈容逃免。故云死不可避。（一期者，自生至死也。）
　　［五、罪不可避］，謂人愚癡邪見，不信三寶，不忠不孝，多造惡業，生遭刑法，死墮
惡道，如影隨形，欲求脫免，了不可得。故云罪不可避。（三寶者，佛寶、法寶、僧寶也。
）
　　［六、福不可避］，謂人先世敬重三寶，持戒修善，常行惠施，忠孝君親；於後世時，
生人天中，安樂富貴，隨意受用，如此福報，似響應聲，毫髮無失。故云福不可避。
　　［七、因緣不可避］，能生為因，助成為緣。由前生依如是因，則今世遇如是緣。所謂
父母兄弟，妻子田宅產業等，或得如意，或不如意，皆由前生作善惡業因，今世則招貧富苦
樂業緣之報。故云因緣不可避。

<xa>七種不淨</xa>
　　﹝出天台四教儀集註﹞
　　謂修行之人，恐於自他身份，而起貪著，妨於正道，故令假作此不淨之想，破其著心。
故有七種也。
　　［一、種子不淨］，種子有二：一內種，謂人之身從昔煩惱業因而生。二外種，謂此身
受父母遺體而生，故名種子不淨。
　　［二、受生不淨］，謂人之生，父母交遘，赤白和合，以成其身，故名受生不淨。
<pb n="479"/>
　　［三、住處不淨］，謂女人之體，是不淨聚，處胎十月，居生熟二髒之間，故名住處不
淨。（生熟二藏者，謂初受飲食為生，飲食變壞為熟也。）
　　［四、食啖不淨］，謂處於胎中，唯食母血以資其身，故名食啖不淨。
　　［五、初生不淨］，謂十月滿足，頭向產門，流血淋漓，腥穢狼籍，故名初生不淨。
　　［六、舉體不淨］，謂此身薄皮所覆，從頭至足，純是穢物，故名舉體不淨。
　　［七、究竟不淨］，謂業盡報終，捐棄塚間，如朽敗木；大小不淨，流溢於外，胖脹爛
壞，骨肉縱橫，故名究竟不淨。（大小者，如以身為大，四肢為小之類也。）

<xa>七種禮佛</xa>
　　﹝出法苑珠林﹞
　　謂天竺勒那三藏，睹此方俗，不習禮佛之儀，遂傳此七種之法。雖通雲禮佛，而有是非
淺深不同，蓋欲令人知我慢、求名二種之非，而歸於身心禮等五種之正，從淺至深，修行獲
益，故有七種禮佛之名也。（勒那，梵語具雲勒那摩提，華言寶意，中印度人也。）
　　［一、我慢禮］，謂人禮佛，身雖設拜，無有敬心，外睹似恭，內懷我慢，是名我慢禮
。
　　［二、求名禮］（又名唱和禮），謂人禮佛，但為要其修行名譽，詐現威儀，常行禮拜
，而實無殷重之心，是為求名禮。又名唱和禮者，謂口雖稱唱佛名，心實馳求外境，是名唱
和禮。
　　［三、身心禮］，謂人禮佛，口唱佛名，心存相好，身業翹勤，恭敬供養，無有異念，
是名身心禮。
　　［四、發智清淨禮］，謂人禮佛，慧心明利，達佛境界，內外清淨，虛通無礙，禮一佛
時，即是禮一切諸佛，禮一切諸佛，即是禮一佛。以諸佛法身，體本融通，故禮一拜，遍通
法界。禮佛如是，禮法禮僧亦然，是為發智清淨禮。
　　［五、遍入法界禮］，謂人禮佛，想自己身心等法，從本以來，不離法界；諸佛不離我
心，我心不離諸佛，性相平等，本無增減。今禮一佛，即遍通諸佛，如一室中，懸百千鏡，
有人觀鏡，鏡皆現像，鏡無不照，影無不現。如是正觀，則功歸法界，德用無邊，是名遍入
法界禮。
　　［六、正觀修誠禮］，謂人禮佛，攝心正念，雖對佛身，即是自禮自身佛也。蓋由一切
眾生，本有覺性，與佛平等，為隨染緣，迷於己性，妄認為惡，無始以來，未曾將一燈一香
一禮供養己身佛性。若能返照本覺，則解脫有期。故維摩經云：觀身實相，觀佛亦然，是名
<pb n="480"/>
正觀修誠禮。
　　［七、實相平等禮］，謂人禮佛，前正觀中，猶存有禮有觀，自他兩異；今此一禮，無
自無他，凡聖一如，體用不二。若見佛可尊可敬，見凡可卑可慢，起此之心，即成邪執。故
金剛經云：是法平等，無有高下。能禮所禮，其性空寂，是名實相平等禮。

<xa>七種懺悔心</xa>
　　﹝出慈悲水懺﹞
　　懺，梵語具雲懺摩，華言悔過。華梵兼舉，故云懺悔。懺名修來，悔名改往。若欲懺悔
者，先當起七種心也。
　　［一、生大慚愧心］，慚即慚天，愧即愧人。謂自惟我與釋迦如來同為凡夫，而今世尊
成道以來，已經劫數，而我等輪轉生死，未有出期，此實可慚可愧，當以此心而行懺悔也。
（梵語釋迦，華言能仁。劫，梵語具雲劫波，華言分別時節。）
　　［二、恐怖心］，謂我等既是凡夫，身口意業常與罪相應，以是因緣，命終之後，應墮
地獄、畜生、餓鬼，受無量苦。如此實為可驚、可恐、可怖、可懼，當以此心而行懺悔也。
　　［三、厭離心］，謂我等當觀生死之中，虛假不實，如水上泡，速起速滅，往來流轉，
猶如車輪。此身眾苦所集，一切皆是不淨，甚可厭離。當以此心而行懺悔也。
　　［四、發菩提心］，梵語菩提，華言道。謂欲得如來身者，當發菩提心，救度眾生，於
身命財，無所吝惜，當以此心而行懺悔也。
　　［五、冤親平等心］，謂於一切眾生，無冤無親，起慈悲心。無彼我相，平等救度，當
以此心，普為懺悔也。
　　［六、念報佛恩心］，謂如來往昔無量劫中，為我等故，修諸苦行，捨頭目髓腦等，如
此恩德，實難酬報。我等報如來恩者，須於此世，勇猛精進，不惜身命，廣度眾生，同入正
覺。當以此心而行懺悔也。
　　［七、觀罪性空心］，謂我罪性本空，無有實體，但從因緣顛倒而生，當知罪性不在內
外，不在中間，本來是空，罪亦何有。若能運此心觀，即是真懺悔也。

<xa>七週行慈</xa>
　　﹝出天台四教儀集註﹞
　　周者，週徧也。佛為多嗔眾生，令修眾生緣慈之觀而對治之，不出七境，先親而後冤者
，從易而至難也。若以平等之心觀之，何冤何親，於此七境，境境悉以三樂與之，使冤親無
<pb n="481"/>
間，故先假作此觀，以破嗔障。而於眾生，實未得其樂也。（多嗔者，謂於違情之境，多所
忿恨也。眾生緣慈者，謂緣念一切眾生如父母等想，慈愍愛念，而與其樂也。從易至難者，
謂親與樂則易，而冤則難也。三樂者，謂佛之樂為上樂，菩薩之樂為中樂，諸天之樂為下樂
也。）
　　［一、上品親］，上品親謂己之父母師長也。
　　［二、中品親］，中品親謂己之兄弟姊妹也。
　　［三、下品親］，下品親謂己之朋友知識也。
　　［四、中人］，中人謂非己之冤，非己之親也。
　　［五、下品冤］，下品冤謂曾害己之朋友知識者也。
　　［六、中品冤］，中品冤謂曾害己之兄弟姊妹者也。
　　［七、上品冤］，上品冤謂曾害己之父母師長者也。

<xa>七無常──外道七種無常</xa>
　　﹝出入楞伽經﹞
　　［一、作已而捨無常］，作，即造也。捨者，捨前造作之相。謂外道計地水火風四大和
合而造，後見四大相異，如地堅、水濕、火暖、風動，各各不同，遂執為無常，故云作已而
捨無常。
　　［二、形處壞無常］，形處，即形狀也。謂外道計四大造色，能造所造，色體畢竟不壞
，但觀形狀長短變壞等相，以為無常，故云形處壞無常。
　　［三、即色無常］，謂外道計前形處見其變壞，以為無常，今謂此形色即是無常，故云
即色無常。
　　［四、色轉變中間無常］，色轉變者，謂生住異滅也。生即生相，住即成相，異即變相
，滅即無相。如金作莊嚴之具，金性不壞，中間相續，轉變無常，自然異滅，故云色轉變中
間無常。
　　［五、性無常］，謂外道計自心妄想，非常非無常，性自性不壞，而能壞諸法自性，故
云性無常。（性自性者，謂本體之自性也。）
　　［六、性無性無常］，謂外道計四大之性，皆無自性，能造及所造之相，皆歸變壞，故
云性無性無常。（能造者，地水火風四大也。所造者，色香味觸四微也。）
　　［七、一切法不生無常］，謂外道計一切法，皆本不生，故云一切法不生無常。

<pb n="482"/>
<xa>七見</xa>
　　﹝出華嚴孔目﹞
　　分別曰見。謂外道於諸法中執己為是，以正為非，迷惑不解，失於正理，故有七種之見
也。
　　［一、邪見］，謂無正信，誹謗正法，而於善惡果報，及正因緣所生善法，一切撥以為
無，是為邪見。（正因緣者，謂眼等六根為因，色等六塵為緣，能生一切諸法，非如外道計
從梵天生，或計從微塵生。此則為邪因緣也。）
　　［二、我見］，謂不知此身五蘊所成，虛假不實，妄計為身，強立主宰，恆執為我，是
為我見。（五蘊者，色蘊、受蘊、想蘊、行蘊、識蘊，為五也。）
　　［三、常見］，謂不知己身及諸外物皆悉無常，終歸壞滅，而反妄計為常，是為常見。
　　［四、斷見］，謂不知諸法本性空寂，常住不壞，而反起斷滅之見，妄計此身死已不復
更生，是為斷見。
　　［五、戒盜見］（亦名見取），謂不知如來正戒，而於邪戒中妄自分別，取以進行，如
牛狗等戒，執取為實。得少功德，自以為足。私竊邪計，不修正因，是為戒盜見。（牛狗戒
者，謂外道計前世從牛狗中來，即以食草啖穢為戒，而修苦行也。）
　　［六、果盜見］，謂不知正因正果，於不善事生妙善想，勤加精進，如以寒熱塗灰臥棘
等事，執為正行。小有所得，私竊邪計，以為極果，是為果盜見。（寒熱塗灰臥棘者，謂外
道寒則裸形自凍，熱則五熱炙身，或以灰塗身，或眠臥荊棘，自以為苦行，而求得果也。五
熱者，謂四方是火，上則日也。）
　　［七、疑見］，謂於諸法，或執有我，或執無我，或執為常，或執非常等，心生猶豫，
不能決了，是為疑見。

<xa>七有</xa>
　　﹝出長阿含十報法經﹞
　　因果不亡曰有，謂由身口意所作善惡之因，能招六趣生死之果。因果相續，故名七有。
（六趣者，天趣、人趣、修羅趣、餓鬼趣、畜生趣、地獄趣也。）
　　［一、地獄有］（亦名不可有），地獄者，此獄在地之下也。謂眾生由過去惡逆之因，
感現在地獄之果，因果不亡，故名地獄有。
　　［二、畜生有］，畜生者，禽獸之類也。謂眾生由過去愚癡之因，感現在畜生之果，因
果不亡，故名畜生有。
<pb n="483"/>
　　［三、餓鬼有］，餓鬼者，常受飢餓也。謂眾生由過去慳吝之因，感現在飢餓之果，因
果不亡，故名餓鬼有。
　　［四、天有］，天者，天然自然樂勝身勝也。謂眾生由過去戒定之因，感現在快樂之果
，因果不亡，故名天有。
　　［五、人有］，人者，忍也。於世違之境能安忍故。謂眾生由過去戒善之因，感現在人
倫之果，因果不亡，故名人有。
　　［六、業有］（亦名行有），業者，謂身口意所作善惡之業因，能招未來善惡之業果，
因果不亡，故名業有。
　　［七、中有］，中有，亦名中陰。謂諸眾生此身死後，識未托胎，現在所作善惡業因，
必取當來善惡諸趣之果，因果不亡，故名中有。

<xa>七遮罪</xa>
　　﹝亦名七逆罪，出梵網經﹞
　　遮謂遮障聖道，逆謂不順於理。行此七罪，不復成就善根。經云：法師不得與七逆人現
身受戒。是也。
　　［一、出佛身血］，佛是一切眾生慈父，能令眾生悟明自心，出離苦趣，眾生當歷劫供
養，以報其恩，況復出其身血。如興起行經云：提婆達兜舉石擲佛，迸石小片傷佛足指，即
破出血，後墮地獄。是也。（劫，梵語具雲劫波，華言分別時節。梵語提婆達兜，亦云提婆
達多，華言天熱。以其生時，人天等眾心皆驚熱故也。）
　　［二、弒父］，弒者，下殺上也。謂父者子之所天，即當竭力孝養，以報恩德，豈宜悖
戾，妄加殺害。地藏經云：若有眾生，不孝父母，或至殺害者，當墮無間地獄，千萬億劫，
求出無期。是也。（無間地獄者，即阿鼻地獄也。）
　　［三、弒母］，謂母之恩德，不異於父，即當恭敬供養，以期報答，豈宜悖戾，妄加殺
害。所以經云：犯者得波羅夷罪。（梵語波羅夷，華言極惡。）
　　［四、弒和尚］，和尚，梵語鄔波遮迦，于闐國翻為和尚，華言力生，即親教師也。謂
出家者因師之力生長法身，出功德財，養智慧命，功莫大焉。即當恭敬供養，以報其恩，豈
宜悖戾，妄加殺害。若以噁心嗔心，而殺之者，得波羅夷罪。
　　［五、弒阿闍黎］，梵語阿闍黎，華言軌範。言堪為後學之軌範，即得戒教授等師也。
必當親事恭敬供養，以報其恩，豈宜悖戾，妄加殺害。若以噁心嗔心而殺之者，得波羅夷罪
。
<pb n="484"/>
　　［六、破羯磨僧］，梵語羯磨，華言作法。謂比丘俱集一處和合作法，若以噁心嗔心破
之，令其不和合者，得波羅夷罪。（梵語比丘，華言乞士。）
　　［七、弒阿羅漢］，梵語阿羅漢，華言無學，謂無法可學也。又名應供，謂應受人天供
養也。即當恭敬供養，以種其福，豈宜悖戾，妄加殺害，若以噁心嗔心而殺之者，墮無間獄
，求出無期。

<xa>七聚</xa>
　　﹝出翻譯名義﹞
　　聚即類聚。謂聚眾律以成其類，隨犯而制之，故名七聚也。
　　［一、波羅夷］，梵語波羅夷，華言極惡。有三義：一者，退沒，由犯此罪，道果無分
，沒溺惡道。二者，不共住，謂非但失道而已，不得於說戒羯磨僧中共住。三者，墮落，捨
此身已，墮在阿鼻地獄也。（梵語羯磨，華言作法。梵語阿鼻，華言無間。）
　　［二、僧殘］，殘者，如人被斫，命雖未盡，而身已傷殘也。謂若犯此罪，僧為作法懺
除其過，故名僧殘。
　　［三、偷蘭遮］，梵語偷蘭，華言大遮，即遮障善道，華梵兼稱，故云偷蘭遮，謂大障
一切善根也。
　　［四、波逸提］，梵語波逸提，華言墮。謂犯此罪，死墮地獄也。
　　［五、提舍尼］，梵語提舍尼，華言向彼悔。僧祇律云：此罪應對眾發露懺悔。是也。
　　［六、突吉羅］，梵語突吉羅，華言惡作惡說。謂身惡作、口惡說也。四分律本又名式
叉迦羅尼，華言應當學。謂此罪微細難持，令其隨學隨守，是名應當學也。
　　［七、惡說］，惡說者，謂口好惡說，多諸論議也。即突吉羅中開出惡說，以成此七聚
也。

<xa>七支</xa>
　　﹝出法界次第﹞
　　支即支分。身三支謂殺、盜、婬，口四支謂妄言、綺語、兩舌、惡口，總名七支。即十
惡中之七也。
　　［一、殺生］，謂斷一切眾生之命，故名殺生。
　　［二、偷盜］，謂潛起噁心，取他財物，故名偷盜。
　　［三、邪婬］，謂非己妻妾而行欲事，故名邪婬。
<pb n="485"/>
　　［四、妄言］，謂以虛誕之言，欺誑他人，故名妄言。
　　［五、綺語］，綺即文飾也。謂綺飾言語，取悅於人，故名綺語。
　　［六、惡口］，謂以惡言加彼，令他受惱，故名惡口。
　　［七、兩舌］，謂構合是非之言，向此說彼，向彼說此，令其爭鬥，故名兩舌。

<xa>七垢</xa>
　　﹝出瑜伽師地論﹞
　　［一、欲垢］，欲，即希求之義。垢者，塵也，污也。謂人於諸所有功德，不求他知；
若欲令他知，我成就如是功德，是名欲垢。
　　［二、見垢］，見者，執著分別也。謂人於諸所有功德，無執著分別之見；若生執著，
是名見垢。
　　［三、疑垢］，疑者，迷惑不了也。謂人於諸所有功德，若或疑惑為功德耶？為過失耶
？如是疑者，是名疑垢。
　　［四、慢垢］，慢者，恃己凌他也。謂人不以己之所有功德，與他校量，而生輕慢；若
生輕他之心，是名慢垢。
　　［五、憍垢］，憍者，矜誇自高也。謂人不以己之所有功德，而生忻喜；若生忻喜貢高
之心，是名憍垢。
　　［六、隨眠垢］，依附不捨曰隨，五情暗冥曰眠。謂人於諸所有功德，常加護念，不為
隨眠煩惱之所蓋覆；若煩惱習氣未斷，是名隨眠垢。（五情者，即眼耳鼻舌身之情也。煩惱
習氣者，謂煩惱餘習之氣分也。）
　　［七、慳垢］，謂人於諸所有功德，迴施一切眾生，無吝惜心；若生慳惜之念，是名慳
垢。

<xa>七種慢</xa>
　　﹝出楞嚴經並毗婆沙論﹞
　　謂諸眾生無明妄惑，障覆於心，而生執取；恃己凌他，貢高自大，於佛法中自謂滿足。
所計不同，故有七種也。
　　［一、慢］，慢者，謂同類相傲也。如於相似法中，執己相似。又於下劣中，執己為勝
也。
　　［二、過慢］，過慢者，謂於同類相似法中，執己為勝；或復他人勝於己處，執為相似
<pb n="486"/>
，言我與他同也。
　　［三、慢過慢］，慢過慢者，於勝爭勝也。謂他本勝於己，而執己為勝，言我定能勝於
他也。
　　［四、我慢］，我慢者，恃己凌他也。謂倚恃己之所能，欺凌於他也。
　　［五、增上慢］，增上慢者，未得謂得也。謂未得上聖之法，自謂已得。未證上聖之理
，自謂已證也。
　　［六、卑劣慢］，卑劣慢者，以劣自誇也。謂己但有下劣少分之能，反自矜誇，以彼多
分之能不及於我也。
　　［七、邪慢］，邪慢者，謂實無德，妄為有德，執著邪見，不禮塔廟，不敬三寶，不誦
經典也。（三寶者，佛寶、法寶、僧寶也。）

<xa>七報──慳法七報</xa>
　　﹝出成實論﹞
　　財、法不能惠施曰慳。此專言慳吝於法，而不施與人者，得七種報。
　　［一、生盲報］，謂從母胎出，便不能見日月光明，名為生盲。由其宿世慳吝法故，於
現生中，而得此報也。
　　［二、愚癡報］，謂於諸法中迷惑不了，名為愚癡。由其宿世慳吝法故，於現生中，而
得此報也。
　　［三、生惡家報］，謂不信三寶，造作重罪，名為惡家，又有冤之家，亦名惡家。由其
宿世慳吝法故，於現生中，而得此報也。
　　［四、胎夭報］，胎夭者，胎中夭死也。由其宿世慳吝法故，於現生中，而得此報也。
　　［五、物恐報］，物恐者，謂為一切惡物恐怖也。由其宿世慳吝法故，於現生中，而得
此報也。
　　［六、善人遠離報］，善人遠離者，謂賢善之人，悉皆遠離，而不親近。由其宿世慳吝
法故，於現生中，而得此報也。
　　［七、無惡不作報］，無惡不作者，謂於一切惡無所不作也。由其宿世自既慳法，亦教
人慳法，滅佛法種，三世十方諸佛，以為冤賊，是以於現生中，而得此報也。（三世者，過
去、現在、未來也。）

<xa>七隨眠</xa>
<pb n="487"/>
　　﹝亦名七使，出阿毗達磨毗婆沙論﹞
　　煩惱妄惑依附不捨曰隨，五情暗冥曰眠。以無明種子潛伏藏識，而能生起一切煩惱結業
，故名隨眠。又名七使者，使猶驅使也，由此妄惑，驅使心神，流轉三界故也。（五情者，
即眼耳鼻舌身之情也。藏識者，即第八識，能含藏一切善惡種子故也。三界者，欲界、色界
、無色界也。）
　　［一、貪隨眠］，貪者，引取無厭也。謂此貪慾之惑，潛伏藏識，隨附不捨，而為種子
。能生一切貪染之欲，故名貪隨眠。
　　［二、嗔隨眠］，嗔者，忿怒不息也。謂此瞋恚之惑，潛伏藏識，隨附不捨，而為種子
，能起一切粗重忿怒，故名嗔隨眠。
　　［三、愛隨眠］，愛者，於順情境上愛著不捨也。謂此愛惑種子，潛伏藏識，隨附不捨
，能生三界粗重愛慾，故名愛隨眠。
　　［四、慢隨眠］，慢者，恃己凌他也。謂慢惑種子，潛伏藏識，隨附不捨，能生種種粗
重憍慢，故名慢隨眠。
　　［五、無明隨眠］，無明者，無所明瞭也。謂此無明種子，潛伏藏識，隨附不捨，能生
種種粗重煩惱，故名無明隨眠。
　　［六、見隨眠］，見者，分別執取也。謂此分別妄惑種子，潛伏藏識，隨附不捨，能生
三界種種妄見，故名見隨眠。
　　［七、疑隨眠］，疑者，猶豫不決也。謂此疑惑種子，潛伏藏識，隨附不捨，能生三界
粗重疑惑，故名疑隨眠。

<xa>七寶──輪王七寶</xa>
　　﹝出修行本起經﹞
　　長阿含經云：增劫中，則有輪王出世。以一增一減為一小劫，人壽增至八萬四千歲，歷
過百年，壽減一歲，如是減至十歲，名為減劫。此後過百年，復增一歲，或云子倍父壽。（
若父十歲子則二十歲。）名為增劫，如是增至八萬四千歲時，則有金輪王出生。在王家紹灌
頂位，於十五日香湯沐浴，受持齋戒，升高台殿，臣僚輔翼。東方忽有金輪寶現，舒妙光明
，來應王所。若王欲往東方，輪即東轉，王則將諸兵眾，隨其後行。金輪寶前，有四神導引
。輪所住處，王即止駕。南西北方，隨輪所至，亦復如是。於四天下，普勸人民，修十善道
，是名金輪王。亦名轉輪聖王。而具足七寶焉。（劫，梵語具雲劫波，華言分別時節。金輪
王太子紹位之時，取四大海水以灌其頂，方紹父位，以為金輪王，名灌頂位。十善道者，不
<pb n="488"/>
殺、不盜、不邪婬、不妄語、不兩舌、不惡口、不綺語、不貪慾、不瞋恚、不邪見也。）
　　［一、金輪寶］（亦名勝自在），金輪者，其輪千輻，逕一丈四尺，具足轂輞雕文刻鏤
，眾寶間錯，光明洞達，天匠所成，非世所有也。謂轉輪聖王既得此輪，隨王心念，輪則為
轉，案行天下，須臾周匝，是為金輪寶。
　　［二、白象寶］（亦名青山），白象者，謂轉輪聖王清旦升殿，有白象寶忽然出現，其
身純白，其首雜色，口有六牙，牙七寶色，力能飛行。若王乘時，一日之中，週徧天下，朝
往暮回，不勞不疲；若行渡水，水不動搖，亦不濡足，是名白象寶。
　　［三、紺馬寶］（亦名勇疾風），紺馬者，青赤色馬也。謂轉輪聖王清旦升殿，有紺馬
寶忽然出現，髦鬣貫珠，洗刷之時，珠則墮落，須臾之間，更生如故；其珠鮮潔，色勝於前
。鳴聲遠聞一由旬內，力能飛行。王若乘之，案行天下，朝去暮回，力不疲極。馬腳觸塵，
皆成金沙，是名紺馬寶。（梵語由旬，華言限量。有三等不同，上八十里，中六十里，下四
十里。）
　　［四、神珠寶］（亦名光藏雲），神珠者，謂轉輪聖王清旦升殿，有神珠寶忽然出現，
其色瑩潔無有瑕類，夜懸空中，隨國大小，明照內外，如晝無異，是名神珠寶。
　　［五、玉女寶］（亦名淨妙德），玉女者，謂顏貌端正，色相具足，身則冬溫夏涼，於
諸毛孔出旃檀香，口出青蓮華香，言語柔軟，舉動安詳；食自消化，非同世間女人，有諸不
淨，是名玉女寶。
　　［六、典財寶］（亦名大財），典財又曰典寶藏臣，謂轉輪聖王欲得七珍寶時，典藏臣
舉身向地，地出七寶；向水，水出七寶；向山，山出七寶；向石，石出七寶；是為典財寶。
阿含經又云：居士寶，其人宿福深厚，眼能徹見地中伏藏，有主無主，皆悉見知。其有主者
，為之衛護；其無主者，取供王用。是也。
　　［七、主兵寶］（亦名離垢眼），主兵又曰典兵臣，謂轉輪聖王意欲得四種兵，若千若
萬，乃至無數；顧視之間，兵即已辦，行陣嚴整，是為主兵寶。阿含經又云：其人智謀雄猛
，韜略獨出，即詣王所；白言：大王有所討伐，不足為憂，若欲象馬車步四種兵者，我自能
辦。是也。

<xa>七寶</xa>
　　﹝出翻譯名義﹞
　　七寶諸經所載不同，舊出二種，其間名同而華梵不一，今依翻譯名義，亦列二種，皆以
梵語為名，而用華言，各釋其下也。
<pb n="489"/>
　　［一、蘇伐羅］，梵語蘇伐羅，華言金。大智度論云：金出山石沙赤銅中，而有四義：
一者色無變，二者體無染，三者轉作無礙，四者令人富。以是等義，故名為寶。
　　［二、阿路巴］，梵語阿路巴，華言銀。大智度論云：銀出燒石中，世名白金，亦有四
義，與前金同，故名為寶。
　　［三、琉璃］，梵語琉璃，華言青色寶。觀經疏又云：吠琉璃耶，華言不遠。謂西域有
山，去波羅奈城不遠，山出此寶，故以名之。此寶青色，一切眾寶，皆不能壞，色體堅瑩，
世所希有，故名為寶。（梵語波羅奈，華言鹿苑。）
　　［四、頗黎］，梵語頗黎，或云塞頗胝迦，華言水玉，即蒼玉也。或云水精，體色瑩潤
，世所希有，故名為寶。
　　［五、牟婆洛揭拉婆］，梵語牟婆洛揭拉婆，華言青白色寶，即硨磲也。其狀如車之渠
，車之牙輞也，因以名焉。以其體堅色明，世所希有，故名為寶。
　　［六、摩羅伽隸］，梵語摩羅伽隸，華言碼瑙。其色赤白如馬之腦，因以名焉。以其可
琢成器，世所希有，故名為寶。
　　［七、缽摩羅伽］，梵語缽摩羅伽，華言赤真珠。佛地論云：赤蟲所出。大智度論云：
此寶出魚腹、蛇腦中，其色明瑩，最為殊勝，故名為寶。

<xa>七寶－－又七寶</xa>
　　﹝出翻譯名義﹞
　　［一、缽攞娑］，梵語缽攞娑，華言珊瑚。大智度論云：海中石樹也。謂西南漲海中，
去七八里許，有珊瑚洲，洲底有磐石，此寶生其上。人以鐵網取之，世所希有，故名為寶。
　　［二、阿濕摩揭婆］，梵語阿濕摩揭婆，華言琥珀。其色紅瑩，世所希有，故名為寶。
　　［三、摩尼］，梵語摩尼，又云末尼，華言離垢，即珠寶也。此寶光淨，不為垢穢所染
。故圓覺鈔又云如意。謂意中所須財寶衣服飲食種種之物，此珠悉能出生，令人皆得如意，
故名為寶。
　　［四、甄叔迦］，梵語甄叔迦，華言赤色寶。西域傳云：甄叔迦，樹名，其花赤色，形
大如手，此寶色如此花，故以名焉。
　　［五、釋迦毗棱伽］，梵語釋迦毗棱伽，華言能勝。謂此寶能勝一切世間眾寶，世所希
有，故名為寶。
　　［六、摩羅伽陀］，梵語摩羅伽陀。大智度論雲綠色珠，此寶出金翅鳥口邊，能辟一切
諸毒，世所希有，故名為寶。
<pb n="490"/>
　　［七、跋折羅］，梵語跋折羅，華言金剛，此寶出於金中，色如紫英，百煉不銷，至堅
至利，可以切玉，世所希有，故名為寶。

<xa>七金山</xa>
　　﹝出翻譯名義﹞
　　七金山者，謂山皆有金色光明故也。七重環繞須彌山外，高廣形量，次第減半；如須彌
山高八萬四千由旬，雙持山止高四萬二千由旬之類是也。（梵語由旬，華言限量，有三等不
同，上八十里，中六十里，下四十里。）
　　［一、雙持山］，雙持山者，謂二山相倚也。又言持雙者，文互用耳。此山高廣各四萬
二千由旬。
　　［二、持軸山］，持軸山者。謂山峰上聳，形如車軸也，高廣各二萬一千由旬。
　　［三、擔木山］，擔木，樹名，以山形似此樹，故名擔木。高廣各一萬五百由旬。
　　［四、善見山］，善見山者，謂見者稱善也。高廣各五千二百五十由旬。
　　［五、馬耳山］，馬耳山者，謂狀如馬耳也。高廣各二千六百二十五由旬。
　　［六、障礙山］，障礙山者，謂此山有障礙神故，又名象鼻山，形如像鼻故也。高廣各
一千三百一十二由旬半。
　　［七、持地山］，持地山者，謂與地相持故，又名地持者，文互用耳，又名魚觜山者，
以海中有魚觜尖，其山形如彼魚故也。又名持邊山者，以此山護持圍繞內六山故也。高廣各
六百五十六由旬零。

<xa>七海</xa>
　　﹝出法集名數經﹞
　　［一、鹽水海］，金剛三昧經云：海有金剛輪隨時轉故，令大海水同一鹼味，故名鹽水
海。
　　［二、乳海］，謂世有一海，其味如乳，故名乳海。
　　［三、酪海］，謂世有一海，其味如酪，故名酪海。
　　［四、酥海］，謂世有一海，其味如酥，故名酥海。
　　［五、蜜水海］，謂世有一海，其味如蜜，故名蜜水海。
　　［六、吉祥草海］，謂世有一海，生吉祥草，故名吉祥草海。
　　［七、酒海］，謂世有一海，其味如酒，故名酒海。
<pb n="491"/>

<xa>七大</xa>
　　﹝出楞嚴經﹞
　　大即體性圓融週徧無外之義。蓋由萬法不離地水火風而成，依空建立，因見有覺，因識
有知，舉此七種，則自他依、正、色、心，一切萬法無不攝矣。然以眾生迷失本心，根塵對
起，知見妄分，聽不出聲，見不超色，但於日鏡和合處見火起，月珠和合處見水生，各不相
容，執相成礙，殊不知如來藏中，水火性空，本週法界，隨眾生心，循業發現。故世尊於楞
嚴會上，開悟阿難及諸大眾，會七大萬法，皆歸如來藏，故說此七大之相也。（依、正、色
、心者，依即所依國土；正謂正受果報，即能依之身也；色即色身；心即心識也。）
　　［一、地大］，粗為大地，細為微塵。析則成空，合聚為地。眾生昏迷，但見其相，不
知地性融通，遍周法界，隨眾生心，循業發現，清淨本然，寧有方所，故名地大。（循業，
即隨業也。）
　　［二、火大］，火性無我，寄於諸緣，如執鏡艾，對日火生。眾生昏迷，但見其相，不
知火性融通，遍周法界，隨眾生心，循業發現。如一處執鏡，一處火生。徧法界執，滿世間
起。起遍世間，寧有方所，故名火大。（火性無我者，言火性無體也。）
　　［三、水大］，水性不定，流息無恆。如執珠盤，對月出水。眾生昏迷，但見其相，不
知水性融通，遍周法界，隨眾生心，循業發現。如一處執珠，一處水出，徧法界執，滿法界
生。生滿世間，寧有方所，故名水大。
　　［四、風大］，風性無體，動靜不常，如人整衣，則有微風拂他人面。眾生昏迷，但知
微風，不知風性，融通遍周法界，隨眾生心，循業發現。如一人整衣有微風出，徧法界拂，
滿國土生。週徧世間，寧有方所，故名風大。
　　［五、空大］，空性無形，因色顯發，如人鑿井，出土一尺，中間則有一尺虛空。眾生
昏迷，但見此空，不知性覺真空，遍周法界，隨眾生心，循業發現，如一井空，空生一井，
十方虛空，亦復如是，圓滿十方，寧有方所，故名空大。
　　［六、見大］，見覺無知，因色空有。如朝明夕昏，一切色相，因見分析。眾生昏迷，
但見明暗之相，不知性見精明，遍周法界，隨眾生心，循業發現，以由色空既遍，見亦週徧
，六根互用，聞聽覺知，亦復如是。圓滿十虛，寧有方所，故名見大。（六根互用者，謂如
眼見色，亦能聞聲、嗅香、知味、覺觸之類也。十虛，即十方虛空也。）
　　［七、識大］，識性無源，因於六種根塵而出，如根塵對起，分別妄生。眾生昏迷，但
隨分別，不知性識明知，遍周法界，隨眾生心，循業發現，以由根境無邊，識亦無盡，含吐
<pb n="492"/>
十虛，寧有方所，故名識大。（六種根塵者，根即眼耳鼻舌身意六根也。塵即色聲香味觸法
六塵也。十虛者，十方虛空也。）

<xa>地動七因</xa>
　　﹝出華嚴經疏﹞
　　［一、令諸魔生怖］，魔有多種，故曰諸魔。令生怖者，謂佛成道時，必須地動，令邪
魔恐怖，而回正念也。
　　［二、令眾生心不散亂］，令眾生心不散亂者，謂佛欲說法時，必先地動，令諸眾生恭
敬嚴謹，心不散亂，而能信受也。
　　［三、令放逸者生覺知］，令放逸生覺知者，謂佛說法時，或有放逸之人，不能畢集，
必須地動，令其覺知，皆來諦聽也。
　　［四、令眾生知法相］，令眾生知法相者，謂佛說法，微妙難知，必先地動，普令一切
眾生，心生警悟，覺了諸法之相也。
　　［五、令眾生觀說法處］，令眾生觀說法處者，謂佛說法時，欲令十方世界統為一佛國
土，必須地動，令諸眾生得見說法殊勝之處也。
　　［六、令成熟者得解脫］，令成熟得解脫者，謂佛說法時，若有根緣成熟眾生來聞正法
，必須地動，令其覺悟而得解脫也。
　　［七、令隨順問正義］，令隨順問正義者，謂佛說法時，為諸眾生不解正義，必須地動
，令其警覺，隨順請問，各得開解也。

<xa>七難</xa>
　　﹝出觀音玄義疏﹞
　　難即厄難，苦惱之處也。謂火有焦身絕命之憂，故為初難。水有沉有浮，故為二難。羅
剎雖暴，緩於火水，故為三難。刀杖非隨得隨戮，必須研罪虛實，故為四難。鬼取非的，命
衰逢害，故為五難。枷鎖系身，未為失命，故為六難。怨賊覓寶，與寶即脫，故為七難。而
此七難，一一皆有果報惡業煩惱三種，今但明人中果報之一種也。有以羅剎難中，風難足為
八難者，非也。
　　［一、火難］，觀音經云：若有持是觀世音菩薩名者，設入大火，火不能燒。蓋持者口
為誦持，心為秉持，言其執持，無少懈也。設入者，不定之辭，若人遭此難者，一心稱名，
必得解脫。如應驗傳云：晉元康中竺長舒居於洛陽時，為延火將及草屋，在於下風，豈有免
<pb n="493"/>
理。一心稱菩薩名，即風回火轉。狹識淺見者以為偶爾，後因風燥之日，故擲火燒之，三擲
三滅，其人即叩頭謝罪。如此應驗，非一而已。
　　［二、水難］，經云：若為大水所漂，稱其名號，即得淺處。蓋水言大，而不言小者，
小不為難也。若遭此難，稱菩薩名，即得淺處。如應驗傳云：海鹽郡有溺水者，同伴皆沉，
此人稱觀世音菩薩，忽遇得一石，睏倦如眠，夢見兩人乘船喚入，即時覺悟。開眼果見人船
送至岸上，則不復見矣。
　　［三、羅剎難］，梵語羅剎，華言暴惡。經云：若有眾生，為求金銀等寶，入於大海，
假使黑風吹其船舫，漂墮羅剎鬼國；其中若有一人，稱觀世音菩薩名者，是諸人等，皆得解
脫羅剎之難。蓋羅剎者，食人鬼也。一人稱名，悉得解脫者，憂戚休咎，眾所共之，口不同
稱，心亦覓福，故獲均濟。如應驗傳云：外國百餘人從師子國泛海向扶南，忽遇惡風，漂墮
鬼國。其羅剎鬼便欲盡食，一船眾人皆稱觀音。中有一小乘沙門，不信觀音，不肯稱名。鬼
即索此沙門。沙門學稱菩薩名號，亦得免脫。（梵語沙門，華言勤息。）
　　［四、刀杖難］，經云：若復有人，臨當被害，稱觀世音菩薩名者，彼所執刀杖，尋段
段壞，而得解脫。如應驗傳云：晉太元中，彭城有一人，被枉問為賊。臨刑，將舊所供養觀
音金像，帶在髻中。後伏法刀下，但聞金聲，刀即三折，頭終不傷。解髻看像，像有三痕，
由是得脫。
　　［五、鬼難］，經云：若三千大千國土，滿中夜叉羅剎，欲來惱人，聞其稱觀世音菩薩
名者，是諸惡鬼尚不能以惡眼視之，況復加害。蓋鬼所以畏觀音名者，以觀音有威有恩，若
非懷恩，則是畏威；聞名尚不能惡眼相視，豈復生於傷害之心耶？（三千者，小千、中千、
大千也。今言三千大千者，總別兼稱也。梵語夜叉，華言勇健。）
　　［六、枷鎖難］，經云：若復有人，若有罪，若無罪，杻械枷鎖，檢系其身，稱觀世音
菩薩名者，皆悉斷壞，即得解脫。蓋杻械枷鎖，刑獄之具也。系即繫縛，檢即封檢。其人若
能稱觀世音菩薩者，重關自開，鐵木斷壞。如應驗傳云：蓋護山陽人，係獄應死。三日三夜
，稱菩薩名，心無間息。即見觀音放光照之，鎖脫關開，尋光而去，行二十里光明方息。
　　［七、冤賊難］，經云：有一商主，將諸商人，齎持重寶，經過險路，遇諸冤賊，乃至
其中一人作是唱言：諸善男子，勿得恐怖，汝當一心稱觀世音菩薩名號。眾商人一稱其名故
，即得解脫。蓋冤本奪命，賊本求財，今冤為賊，必財命兩圖。由菩薩力，故得解脫。如應
驗傳云：僧慧達於晉隆安二年，北隴上掘甘草，於時羆餓捕人食之。達為羆人所獲，閉在柵
中，擇肥者先食。達即一心稱名誦經，餘人已盡，唯達並一小兒，準擬明日命盡，達竟夜稱
誦不輟。向曉羆來取之，忽見一虎，從草跳出咆吼，羆人驚走，虎因嚙柵，作一穴而去，達
<pb n="494"/>
將小兒，走竄得免。

<xa>七災難</xa>
　　﹝出仁王護國經﹞
　　七災難者，謂佛為十六大國波斯匿王等而說也。若國土中，有此七種災難，當講讀仁王
般若波羅蜜經，其難即滅，萬姓安樂也。（梵語波斯匿，華言勝軍。）
　　［一、日月失度難］，謂日月失其所纏之度，時序不調。或赤日出，或黑日出，或二、
三、四、五日出，或日蝕無光，或日輪一重現乃至四五重現，是為日月失度難。
　　［二、星宿失度難］，謂二十八宿及金星、彗星、火星、水星、風星、刀星、南斗北斗
等星，各各失其所纏之度，是為星宿失度難。（二十八宿者，角、亢、底、房、心、尾、箕
、斗、牛、女、虛、危、室、壁、奎、婁、胃、昴、畢、觜、參、井、鬼、柳、星、張、翼
、軫也。）
　　［三、災火難］，謂火災起時，萬姓燒盡，或鬼火、龍火、天火、山神火、人火、樹木
火、賊火，如是種種災異，是為災火難。
　　［四、雨水變異難］，謂陰陽不順，大水漂沒，冬雨，夏雪，冬行雷電，夏雨霜雹或雨
赤黑等水，或雨土石沙礫，江河逆流，如是種種災異，是為雨水變異難。
　　［五、惡風難］，謂大風起時，山河樹木，一時吹壞，或黑風、赤風、青風、天風、地
風、火風，如是種種災異，是為惡風難。
　　［六、亢陽難］，亢，極也。謂天地亢陽炎火洞然，百草枯瘁，五穀不登，如是種種災
異，是為亢陽難。（五穀者，禾、麻、黍、菽、麥也。）
　　［七、惡賊難］，謂四方賊來，侵擾境界，或內外賊起，火賊、水賊、風賊、鬼賊，百
姓驚惶，刀兵競起，如是種種災異，是為惡賊難。

<xa>七種受胎</xa>
　　﹝出善見毗婆沙律﹞
　　［一、相觸受胎］，謂女人月水生時，喜樂男子，若男子以身觸其身份，即生貪著，而
便懷胎，是名相觸受胎。
　　［二、取衣受胎］，謂如優陀夷共婦出家，分別已久，優陀夷往到婦處，兩情慾愛不止
，各相發問，欲精污衣，尼得此衣，後即懷胎，是名取衣受胎。（梵語優陀夷，華言出現，
日出時生故。）
<pb n="495"/>
　　［三、下精受胎］，謂往昔有一道士，小便與精俱下，鹿母飲之，遂便懷胎，生鹿子道
士，是名下精受胎。
　　［四、手摩受胎］，謂如睒菩薩，父母俱盲，帝釋遙知，下至其所，為言：宜合陰陽，
當生兒子。答言：夫婦既悉出家，為道法故，不得如此。帝釋復言：不合陰陽，當以手摩臍
下，即便懷胎。果如其言，而生睒子，是名手摩受胎。（睒音閃，目暫見。）
　　［五、見色受胎］，謂有女人，月華水成，不得男子交合，欲情極盛，唯視男子即便懷
胎，是名見色受胎。
　　［六、聞聲受胎］，謂如白鷺鳥，悉雌無雄，到春來時，陽氣始布，雷聲初鳴，雌鷺一
心聞聲，即便懷胎。雞亦有聞雄雞聲亦得懷胎，是名聞聲受胎。
　　［七、嗅香受胎］，謂如[牛*秦]牛母，但嗅犢氣而亦懷胎，是名嗅香受胎。（[牛
*秦]，牛名，犢牛子也。）

<xa>七種生死</xa>
　　﹝出翻譯名義﹞
　　［一、分段生死］，分即分限，段即形段。謂三界果報，壽有長短分限，身有大小形段
，皆不免於生死，是為分段生死。（三界者，欲界、色界、無色界也。）
　　［二、變易生死］，因移果易名為變易。謂阿羅漢、辟支佛、菩薩既離三界生死，出生
方便等土，就其斷惑證果之時，因移果易，論為生死，是名變易生死。（因移果易者，如初
果為因，二果為果；二果為因，三果為果；三果為因，四果為果是也。方便土者，二乘之人
，修方便道，斷見、思惑，而居此土也。）
　　［三、流入生死］，謂眾生有識之初，迷真逐妄，流入生死苦海，漂溺不息，是為流入
生死。
　　［四、反出生死］，謂眾生若發心修行，背妄歸真，則能反出生死，至於涅槃，是為反
出生死。（梵語涅槃，華言滅度。）
　　［五、因緣生死］，謂初歡喜地已後諸位菩薩，皆以所觀不思議理為因，能觀真無漏智
為緣，共破無明之惑。復為化眾生故，示現生死，是為因緣生死。（真無漏智者，即菩薩智
慧也。由此智慧，斷諸惑業，而不漏落生死，以對二乘之智，名為真耳。）
　　［六、有後生死］，謂第十法雲地菩薩，因有最後一品無明未斷，尚有一番變易生死，
是為有後生死。（最後一品者，謂無明惑有四十二品，今是最後之一品也。）
　　［七、無後生死］，謂等覺菩薩，破最後一品無明煩惱，究竟永盡，入妙覺位，不受後
<pb n="496"/>
身，是為無後生死。

<xa>七日輪出</xa>
　　﹝出法苑珠林﹞
　　七日輪出者，劫末之相也。天地始終謂之一劫，劫盡壞時，火災將起，一切人民，皆作
惡業，遂使天久不雨，所種不生，諸水泉源，皆悉枯竭。久久之後，風入海底，取日宮殿於
須彌山邊，置日道中，徧照世間，草木凋落。如是一日乃至七日，次第而出，消竭海水，大
地煙起，乾坤洞然，直至梵天，悉皆蕩盡。故有七日出現之說也。（劫，梵語劫波，華言分
別時節。梵語須彌，華言妙高。直至梵天者，謂火災起時，燒至色界初禪天也。）
　　［一日出］，一日出時，百草樹木，一時凋落。
　　［二日出］，二日出時，四大海水，從百由旬乃至七百由旬內，自然枯涸。（梵語由旬
，華言限量，或八十里或六十里或四十里。）
　　［三日出］，三日出時，四大海水，千由旬乃至七千由旬內，展轉消盡。
　　［四日出］，四日出時，四大海水，深千由旬，亦皆幹竭。
　　［五日出］，五日出時，四大海水，縱廣七千由旬，亦皆竭盡。長阿含經云：五日出已
，其後海水轉減，猶如春雨後牛跡中水，遂至涸盡，不漬人物也。
　　［六日出］，六日出時，此地厚六萬八千由旬皆悉煙出，從須彌山乃至三千大千世界及
八大地獄，無不燒滅，煙燼無餘。人民命終及六欲諸天皆悉命終，宮殿皆空，一切無常，不
得久住。（三千者，小千、中千、大千也。今言三千大千者，總別兼稱也。八大地獄者，活
地獄，黑繩地獄，合會地獄，叫喚地獄，大叫喚地獄，熱地獄，大熱地獄，阿鼻地獄也。六
欲天者，四天王天，忉利天，夜摩天，兜率天，化樂天，他化自在天也。）
　　［七日出］，七日出時，大地須彌山，漸漸崩壞，百千由旬，永無遺餘，山皆洞然，諸
寶爆裂，烈焰震動，至於梵天，一切惡道，皆悉蕩盡。

<xa>七穢行──法沒時七穢行</xa>
　　﹝出出曜經﹞
　　［一、百歲持戒，為惡所破］，謂法將滅時，有人持戒滿百歲已，一彈指頃，遂為惡知
識之所破壞，是為法沒時之穢行也。
　　［二、久行慈心，為嗔所壞］，謂法將滅時，有人久行平等慈忍，未嘗少息，一旦逆境
現前，不能安忍，瞋恚倏起，壞滅善根，是為法沒時之穢行也。
<pb n="497"/>
　　［三、薄賤不隨師教］，謂法將滅時，善行寡少，為此道者，悉皆輕薄。污賤之徒，不
修威儀，進止不順師長教誨，耽習下流，無所聞見，是為法沒時之穢行也。
　　［四、互諍勝負］，謂法將滅時，正教不行，人我妄興。是此者則非彼，是彼者則非此
，交相毀諍，以求勝負。唯務較短量長，不思反邪歸正，是為法沒時之穢行也。
　　［五、斗亂彼此］，謂法將滅時，出家之人，或居城郭村落，貪求利養，我慢貢高，悖
理亂常，爭長競短，向彼說此，向此說彼，互相譭謗，爭鬥不已。惟知構造其非，不解弘持
其教，是為法沒時之穢行也。
　　［六、貪著利養］，謂法將滅時，出家之人，多貪利養，廣殖田園，惟思口體之奉，不
以勤苦為勞，遂致身多疾病，不能流通佛教，是為法沒時之穢行也。
　　［七、凡聖皆被毀辱］，謂法將滅時，教道不明，以偽亂真，以邪混正，是非不明，凡
聖無別。故自凡夫之僧至阿羅漢，一概被人輕賤毀辱，既辱其徒，何有其教，是為法沒時之
穢行也。（梵語阿羅漢，華言無學。）

<xa>如來八相</xa>
　　﹝出釋迦譜﹞
　　如來八相者，法華經中明釋迦如來無量劫前，已成正覺，因大悲願力，利益眾生，數數
於十方國土，示生示滅，處處不同，豈但於此南閻浮提一方出現而已。今論出現本末，則具
有八相，皆所以示同人法也。（梵語釋迦，華言能仁。劫，梵語具雲劫波，華言分別時節。
梵語閻浮提，華言勝金洲。）
　　［一、降兜率相］，梵語兜率，華言知足。以此天於五欲境知止足故。謂菩薩從兜率天
將降神時，觀此閻浮提內，迦毗羅國，最為處中，往古諸佛，出興皆生於此。爾時菩薩即現
五瑞，一者放大光明，二者大地震動，三者諸魔宮殿隱蔽不現，四者日月星辰無復光明，五
者天龍等眾悉皆驚怖。現此瑞已，於是下生，是名降兜率相。（五欲者，色慾、聲欲、香欲
、味欲、觸欲也。菩薩即釋迦如來。梵語迦毗羅，華言黃色。）
　　［二、托胎相］，謂菩薩將托胎時，觀淨飯王性行仁賢，摩耶夫人前五百世曾為菩薩母
，應往彼托胎。大機之人，見乘栴檀樓閣；小機之人，見乘六牙白象，與無量諸天，作諸伎
樂，從右脅入，身映於外，如處琉璃，是名托胎相。（梵語摩耶，具雲摩訶摩耶，華言大術
。）
　　［三、降生相］，謂四月八日，日初出時，摩耶夫人在毗嵐園，手攀無憂樹枝，菩薩漸
漸從右脅出。於時樹下生七莖蓮華，大如車輪。菩薩處於華上，周行七步，舉右手而言曰：
<pb n="498"/>
我於一切天、人之中，最尊最勝。爾時難陀龍王、跋難陀龍王於空中雨溫涼二水，灌太子身
，身黃金色。三十二相，放大光明，普照三千大千世界，是名降生相。（毗嵐，梵語具雲嵐
毗尼，華言解脫處。梵語難陀，華言歡喜。梵語跋難陀，華言善歡喜。此二龍王，即兄弟也
。三十二相者，足下安平相、千輻輪相、手指纖長相、手足柔軟相、手足縵網相、足跟滿足
相、足趺高好相、腨如鹿王相、手過膝相、馬陰藏相、身縱廣相、毛孔生青色相、身毛上靡
相、身金色相、身光面各一丈相、皮膚細滑相、七處平滿相、兩腋滿相、身如師子相、身端
直相、肩圓滿相、四十齒相、齒白齊密相、四牙白淨相、頰車如師子相、咽中津液得上味相
、廣長舌相、梵音深遠相、眼色如金精相、眼睫如牛王相、眉間白毫相、頂肉髻成相也。三
千者，小千、中千、大千也。言三千大千者，總別兼稱也。）
　　［四、出家相］，謂太子年至十九時，出遊四門，見老病死之相，厭世無常，心思出家
。往白父王，願聽出家。父王不許，於二月七日，身放光明，照四天王宮，乃至淨居天宮。
諸天見已，到太子所，頭面禮足，白言無量劫來，所修行願，今正成熟之時。太子遂於後夜
，乘馬逾城至跋伽僊人苦行林中，剃除鬚髮，是名出家相。（四天王者，東方持國天王、南
方增長天王、西方廣目天王、北方多聞天王。淨居天，即色界天也。）
　　［五、降魔相］，魔，梵語具雲魔羅，華言能奪命。謂菩薩於菩提樹下，將成道時，大
地震動，放大光明，隱蔽魔宮。時魔波旬，即令三女亂其淨行，菩薩以神力故，變其魔女，
皆成老母。魔王大怒，遍敕部從，上震天雷，雨熱鐵丸，刀輪器仗交橫空中，挽弓放箭，箭
停空中，變成蓮華，不能加害。群魔憂戚，悉皆迸散，是名降魔相。（梵語菩提，華言道。
梵語波旬，華言惡，即魔王名也。）
　　［六、成道相］，謂菩薩降伏魔已，放大光明，即便入定，悉知過去所造善惡，死此生
彼之事。於臘月八日，明星出時，豁然大悟，得無上道，成最正覺，是名成道相。
　　［七、說法相］，謂菩薩既成道已，便欲說法，度諸眾生。即自思惟，無能信受者，若
我住世，於事無益，不如入於涅槃。爾時梵天前白佛言：世尊今日法海已滿，法幢已立，潤
濟開導，今正是時。云何欲捨一切眾生，入於涅槃而不說法。是時如來受梵王請已，即往鹿
野苑中，先為憍陳如等五人，轉四諦法輪，及說大小乘種種教法，是名說法相。（五人者，
憍陳如、馬勝、跋提十力、迦葉、拘利太子也。四諦者，苦諦、集諦、滅諦、道諦也。）
　　［八、涅槃相］，梵語涅槃，華言滅度。謂如來度人已竟，將入涅槃。二月十五日，於
拘尸那城，娑羅雙樹間，臥七寶床。其林忽然變白，猶如白鶴。爾時佛受純陀長者最後供已
，與文殊師利等言：諸善男子，但當自修其心，慎莫放逸。遂於中夜而入涅槃。諸天人等，
以千端[疊*毛]纏裹其身，七寶為棺，盛滿香油，積諸香木，以火焚之。收取舍利，以為
<pb n="499"/>
八分，起塔供養，是名涅槃相。（梵語拘尸那，華言角城，其城三角故也。梵語娑羅，華言
堅固，謂冬夏不改色也。梵語文殊師利，華言妙德。八分者，拘尸城一分、波肩羅婆國一分
、師伽那婆國一分、阿勒遮國一分、毗耨國一分、毗離國一分、遮羅迦羅國一分、摩伽陀國
一分也。）

<xa>八大自在我</xa>
　　﹝出涅槃經﹞
　　我即自在之義。謂如來有大神力，有大智慧，故能隨機示現，自在巧妙。經中謂如來常
樂我淨之我，具此八義，故稱我德。（常者，不遷不變也。樂者，無生死苦也。我者，即八
自在也。淨者，惑業淨盡也。）
　　［一、能示一身以為多身］，一身多身者，於一身中現無量身也。經云：如來身數，猶
如微塵，充滿十方無量世界。蓋如來所證法身之體，徧一切處。全此之體，起於應用。故能
一多自在也。
　　［二、示一塵身滿大千界］，一塵身滿大千界者，謂如來法身，體無不遍。故一塵之身
與法身之量，同一廣大，大千世界悉皆充滿，自在無礙也。
　　［三、大身輕舉遠到］，大身輕舉遠到者，謂如來廣大之身，飛行輕舉，無遠不到，自
在無礙也。經云：如來能以滿大千世界之身，輕舉飛空，過於二十恆河沙等諸佛世界，而無
障礙。是也。
　　［四、現無量類常居一土］，現無量類常居一土者，謂如來雖為眾生現眾類之身，而所
居常在一土，自在無礙也。經云：如來之心，安住不動，而能隨諸眾生現無量形類。又云：
如來之身，常住一土，而令他土一切悉見。是也。
　　［五、諸根互用］，諸根互用者，謂如來眼等諸根，互相為用，自在無礙也。經云：如
來一根亦能見色、聞聲、嗅香、別味、覺觸、知法。一根既然，諸根亦爾。是也。（一根者
，即眼、耳、鼻、舌、身、意，六根中之一根也。）
　　［六、得一切法如無法想］，得一切法如無法想者，謂如來知一切法，本性空寂，若言
有法而可證得，則為虛妄。故雖有所證，而無能證之想，於法融通自在無礙也。經云：若是
有者，可名為得；實無所有，云何名得。以自在故，非得而得。是也。
　　［七、說一偈義經無量劫］，說一偈義經無量劫者，謂如來智慧辯才，演說一偈之義，
雖經多劫，無有窮盡，稱性宣揚，自在無礙也。經云：如來演一偈之義，經無量劫，義亦不
盡。是也。（劫，梵語具雲劫波，華言分別時節。）
<pb n="500"/>
　　［八、身遍諸處猶如虛空］，身遍諸處猶如虛空者，謂如來為諸眾生處處現身說法，猶
如虛空，了無形相可得，隨緣應化，自在無礙也。經云：虛空之性，不可得見；如來亦爾，
實不可見。以自在故，令一切見。是也。

<xa>八音</xa>
　　﹝出法界次第﹞
　　八音者，謂如來所出音聲言辭清雅，令諸眾生聞即解悟，而有此八種也。
　　［一、極好音］，謂一切諸天、二乘、菩薩，雖各有好音，未足為極；唯佛音聲，聞者
無厭，得入妙道，好中之最，故名極好音。（二乘者，聲聞乘、緣覺乘也。）
　　［二、柔軟音］，謂佛以慈善為心，所出音聲巧順物情，能令聞者喜悅，皆捨剛強之心
，故名柔軟音。
　　［三、和適音］，謂佛常居中道，妙解從容，所出音聲和雅調適，能令聞者心皆融釋，
因聲會理，故名和適音。
　　［四、尊慧音］，謂佛德位尊高，慧心明徹，所出音聲，能令聞者尊重，慧解開明，故
名尊慧音。
　　［五、不女音］，謂佛住首楞嚴定，有大雄之德，所出音聲，能令一切聞者敬畏，天魔
外道，莫不歸伏，故名不女音。（梵語首楞嚴，華言健相分別，謂能降伏一切魔也。）
　　［六、不誤音］，謂佛智圓明，照了無礙，所出音聲，諦審真實，無有差謬，能令聞者
各獲正見，故名不誤音。
　　［七、深遠音］，謂佛智幽深，行位高極，所出音聲，自近而遠，徹至十方；令近聞非
大，遠聞不小，皆悟甚深幽遠之理，故名深遠音。
　　［八、不竭音］，謂如來願行無盡，住於無盡法藏，所出音聲，聞者尋其語義，無盡無
窮，故名不竭音。

<xa>八支語</xa>
　　﹝出顯揚聖教論﹞
　　［一、上首語］，首，始也。謂佛凡有所說，必以趣向涅槃之道而為首先，故名上首語
。（梵語涅槃，華言滅度。）
　　［二、美妙語］，謂佛所說法，言辭柔軟，嘉美微妙，令人樂聞，故名美妙語。
　　［三、顯了語］，謂佛說法，隨機演暢，於諸事理，顯白明瞭，故名顯了語。
<pb n="501"/>
　　［四、易解語］，謂佛說法，善巧方便，令諸眾生，即得解悟，故名易解語。
　　［五、樂聞語］，謂佛說法，稱適機宜，語音宣暢，事理該明，當機之眾，無不喜樂聽
聞，故名樂聞語。
　　［六、無依語］，謂佛說法，隨機開導，無所依著，亦不希望他人信己而後為說，故名
無依語。
　　［七、不逆語］，謂佛說法，知諸眾生根量，隨順不違，使其各得獲益，故名不逆語。
　　［八、無邊語］，謂佛說法，具大智慧，具大辯才，稱性宣演，無有窮極，故名無邊語
。

<xa>八分分如來舍利</xa>
　　﹝出涅槃經後分﹞
　　釋迦如來於拘尸城荼毗已竟，諸國起兵奪取舍利時，有婆羅門為息相奪諍故，分作八分
，八國起塔供養也。（梵語釋迦，華言能仁。拘尸，梵語具雲拘尸那，華言角城，謂此城三
角故也。梵語荼毗，華言焚燒。梵語舍利，華言骨身。梵語婆羅門，華言淨行。）
　　［一、拘尸城］，拘尸城諸力士，得一分舍利，即於國中起塔供養。
　　［二、波肩羅婆國］，波肩羅婆國力士，得一分舍利，歸國起塔供養。
　　［三、師伽那婆國］，師伽那婆國拘樓羅眾，得一分舍利，歸國起塔供養。
　　［四、阿勒遮國］，阿勒遮國諸剎帝利，得一分舍利，歸國起塔供養。（梵語剎帝，華
言田主。）
　　［五、毗耨國］，毗耨國諸婆羅門，得一分舍利，歸國起塔供養。
　　［六、毗離國］，毗離國諸黎車，得一分舍利，歸國起塔供養。
　　［七、遮羅迦羅國］，遮羅迦羅國諸釋子，得一分舍利，歸國起塔供養。
　　［八、摩伽陀國］，摩伽陀國阿闍世王，得一分舍利，歸國起塔供養。（梵語摩伽陀，
華言善勝。梵語阿闍世，華言未生怨。）

<xa>八大靈塔</xa>
　　﹝出八大靈塔經﹞
　　佛之靈塔有八。經云：若人發大信心，修建塔廟，承事供養，得大利益，獲大果報，具
大名稱，是人命終，即得生天。然佛之舍利，人間、天上，建塔甚多，此經所載，乃如來降
生等處所建之塔也。（梵語舍利，華言骨身。）
<pb n="502"/>
　　［一、在迦毗羅城龍彌你園］，梵語迦毗羅，華言黃色。梵語龍彌你，又云嵐毗尼，華
言解脫處。佛之降生，即此園也。乃造寶塔以表靈跡焉。
　　［二、在摩伽陀園泥連河邊］，梵語摩伽陀，華言善勝。梵語泥連，未見翻譯。佛於此
河邊菩提樹下而成正覺，故建塔於此，以供養焉。（梵語菩提，華言道。）
　　［三、在波羅奈城］，梵語波羅奈，華言鹿苑。佛於此處為聲聞緣覺說四諦法，故建塔
以供養焉。（四諦者，苦諦、集諦、滅諦、道諦也。）
　　［四、在舍衛國只陀園］，梵語舍衛，華言豐德。梵語只陀或云祇洹，華言戰勝。佛於
此園說法度生，故建塔以供養焉。
　　［五、在曲女城］，此城由往昔大樹僊人，咒九十九女一時腰曲，故名曲女。佛從忉利
天說法，下降於此，故建塔以供養焉。（梵語忉利，華言三十三。）
　　［六、在王舍城］，此城往昔由千王共居，故名王捨。佛於此處說法度生，故建塔以供
養焉。
　　［七、在廣嚴城］，其城廣博、嚴淨，故名廣嚴。佛於此處思念籌量，故建塔以供養焉
。
　　［八、在拘尸那城］，梵語拘尸那，華言角城，其城三角故也。佛於此城娑羅雙樹間入
般涅槃，故建塔以供養焉。（梵語娑羅，華言堅固。梵語般涅槃，華言滅度。）

<xa>八藏</xa>
　　﹝出華嚴經隨疏演義鈔﹞
　　藏即含藏之義，謂含藏諸法文理，而有經、律、論、咒之不同。經者，法也、常也。凡
聖之所軌則，曰法；魔外不能變壞，曰常。律者，法也。謂分判輕重，持犯之罪，如世之法
律。論，議也。謂論議種種諸法甚深之義也。咒者，願也。謂祈願種種如意殊勝等事也。蓋
以聲聞、緣覺、大小乘之不同，故有八藏之名焉。（魔外者，天魔外道也。）
　　［一、經藏］，經藏者，即四阿含經是也。（梵語阿含，華言無比法，謂世間之法無可
比也。四阿含者，增一阿含、長阿含、中阿含、雜阿含也。）
　　［二、律藏］，律藏者，即四分十誦律等是也。（四分者，一比丘法、二比丘尼法、三
受戒法、四滅諍法也。十誦者，謂佛弟子優波離十番誦出也。）
　　［三、論藏］，論藏者，即阿毗曇等論是也。（梵語阿毗曇，華言無比法。謂聖人分別
法義不可比也。）
　　［四、咒藏］，咒藏者，即除一切疾病陀羅尼，闢除諸惡陀羅尼等是也。（梵語陀羅尼
<pb n="503"/>
，華言咒，亦云能持，謂持善不失，持惡不生也。已上經、律、論、咒是聲聞四藏也。）
　　［五、經藏］，經藏者，即妙法蓮華經、大方廣佛華嚴等經。是也。
　　［六、律藏］，律藏者，即菩薩善戒經、梵網戒等經。是也。
　　［七、論藏］，論藏者，即大智度論、十地經等論。是也。
　　［八、咒藏］，咒藏者，即楞嚴咒、大悲等咒。是也。（已上經、律、論、咒，是菩薩
四藏也。）

<xa>八藏</xa>
　　﹝出處胎經﹞
　　藏，即含藏之義。謂佛滅度後，阿難結集如來所說經法。以此八藏，類攝無遺也。（梵
語阿難，華言慶喜。）
　　［一、胎化藏］，胎化藏者，謂佛說胎中化現等事，如菩薩處胎等經。是也。
　　［二、摩訶衍藏］，梵語摩訶衍，華言大乘。摩訶衍藏者，即佛所說法華、涅槃、華嚴
等諸大乘經。是也。
　　［三、中陰藏］，謂此色身死後未託生前，名為中陰。中陰藏者，如佛所說中陰等經。
是也。
　　［四、戒律藏］，戒律藏者，謂佛所制在家、出家及大乘、小乘諸品戒法，如僧祇等律
部。是也。
　　［五、菩薩藏］，菩薩藏者，謂佛所說大乘諸經，明諸菩薩修因證果之法。是也。
　　［六、雜藏］，雜藏者，謂佛所說大、小乘經，共明聲聞、緣覺、菩薩及諸天、人修因
證果等法。是也。
　　［七、金剛藏］，金剛藏者，謂佛所說等覺菩薩修因證果之法，以其破惑之智最為堅利
，能斷極後微細、無明之惑，故名等覺菩薩為金剛心。是也。（等覺者，去後妙覺，猶有一
等，勝前諸位，得稱為覺也。）
　　［八、佛藏］，佛藏者，謂佛所說大乘諸經，明一切諸佛所說之法，及神通變現，導利
眾生等事。是也。

<xa>八部般若</xa>
　　﹝出般若經﹞
　　梵語般若，華言智慧。佛於第四時中所說之經既多，法亦不一，故有八部之名焉。
<pb n="504"/>
　　［一、大品般若］，謂佛演說五蘊、十二入、十八界、三十七道品等法，皆從六波羅蜜
生。其般若波羅蜜最大、最勝、最為第一，餘之五度，若無般若導達，則不得名為波羅蜜也
。以其卷帙多故，是名大品般若。（五蘊者，色蘊、受蘊、想蘊、行蘊、識蘊也。十二入者
，眼入、耳入、鼻入、舌入、身入、意入、色入、聲入、香入、味入、觸入、法入也。十八
界者，眼界、色界、眼識界；耳界、聲界、耳識界；鼻界、香界、鼻識界；舌界、味界、舌
識界；身界、觸界、身識界；意界、法界、意識界也。三十七道品者，觀身不淨、觀受是苦
、觀心無常、觀法無我，是四念處。已生惡，令永斷；未生惡，令不生；已生善，令增長；
未生善，令得生，是四正勤。欲如意足、念如意足、精進如意足、思惟如意足，是四如意足
。信根、精進根、念根、定根、慧根，是五根。信力、精進力、念力、定力、慧力，是為五
力。念覺分、擇法覺分、精進覺分、喜覺分、除覺分、定覺分、捨覺分，是七覺分。正見、
正思惟、正語、正業、正命、正精進、正念、正定，是八正道。已上諸法總為三十七道品也
。梵語波羅蜜，華言到彼岸。六波羅蜜者，一佈施、二持戒、三忍辱、四精進、五禪定、六
智慧也。）
　　［二、小品般若］，謂與前大品所說之法，大要是同，因對大品，以其卷帙少故，是名
小品般若。
　　［三、放光般若］，謂世尊入於三昧，從足千輻輪相，放大光明，上至肉髻及諸毛孔中
，皆放光明，徧照十方國土，為諸菩薩而說此經，是名放光般若。（梵語三昧，華言正定。
）
　　［四、光讚般若］，光，即光明；讚，即講說。謂佛從舌本出無數光明，照三千界，其
光明中自然而現無數金蓮華，其蓮華上各有諸佛講說此經，是名光讚般若。（三千界者，小
千、中千、大千也。）
　　［五、道行般若］，謂佛說法，令諸眾生聞者喜樂，展轉相告，於中受學成就道行，是
名道行般若。
　　［六、金剛般若］，金剛，喻也。般若，法也。以金剛之貞，至堅至利、能斷難斷，能
碎萬物。譬喻般若空慧，能斷諸眾生難斷之惑，是名金剛般若。
　　［七、勝天王般若］，勝天王問佛云：菩薩摩訶薩云何修學一法，通達一切法？佛即答
云：菩薩摩訶薩修學般若波羅蜜經，則能通達檀波羅蜜乃至智波羅蜜等。此經由勝天王發問
而說，是名勝天王般若。（菩薩，梵語具雲菩提薩埵，華言覺有情。梵語摩訶，華言大。梵
語檀，華言施。）
　　［八、文殊問般若］，文殊師利白佛言：我觀如來不異相、不動相、不作相、無生相、
<pb n="505"/>
無滅相、不有相、不無相等。佛即答云：若能如是見於如來，心無所取、亦無不取等，甚為
希有。此經因文殊發問而說，是名文殊問般若。（梵語文殊師利，華言妙德。）

<xa>八還辯見</xa>
　　﹝出楞嚴經﹞
　　還者，復也。辯者，分別也。見，即能見之性也。八還辯見者，以所見八種可還之境，
而辯能見之性不可還也。此由阿難不知塵有生滅，見無動搖，而妄認緣塵、隨塵分別，故如
來以心、境二法，辯其真妄。言心則曰：今當示汝無所還地；言境則曰：吾今各還本所因處
。此顯所見之境可還，而能見之性不可還也。遂以八種變化之相以辯之。（梵語阿難，華言
慶喜。）
　　［一、明還日輪］，經云：此大講堂，洞開東方，日輪升天，則有明曜，而言還者，謂
此講堂，日出則明，無日則暗，是則明因於日，故復還於日也。然明是所見之塵境，非能見
之性也。以塵境則有生滅，見性元無生滅。是故所見之明則可還，能見之性不可還也。若能
見之性亦可還者，則不明時無復見其暗矣。故曰明還日輪。
　　［二、暗還黑月］，經云：中夜黑月，雲霧晦冥，則復昏暗，而言還者，以由白月則明
，黑月便暗；是則暗因黑月，故復還於黑月也。當知所見之暗則可還，能見之性不可還也。
若能見之性亦可還者，則不暗時無復見其明矣。故曰暗還黑月。
　　［三、通還戶牖］，經云：戶牖之隙，則復見通，而言還者，以有戶牖則見通，若無戶
牖則不見通。是則通屬戶牖，故復還於戶牖也。當知所見之通則可還，能見之性不可還也。
若能見之性亦可還，則不通處無復見其壅矣。故曰通還戶牖。（隙者，戶牖之空處也。）
　　［四、壅還牆宇］，經云：牆宇之間，則復觀壅。而言還者，以有牆宇則見壅，若無牆
宇則不見壅，是則壅屬牆宇，故復還於牆宇也。乃知所見之壅則可還，能見之性不可還也。
若能見之性亦可還者，則無壅處不復見其通矣。故曰壅還牆宇。
　　［五、緣還分別］，經云：分別之處則復見緣，而言還者，謂有分別所對之處，則有所
緣之相，若無所對五塵之境，則無緣相而可分別。是則緣屬分別，故復還於分別也。當知所
緣分別之相可還，而能分別之性不可還也。若能分別之性亦可還者，則不緣境時，無復知其
無分別矣。故曰緣還分別。（緣者，係也。謂心緣系色、聲、香、味、觸之五塵也。所對之
處，即五塵之境也。）
　　［六、頑虛還空］，頑者，無知也。頑虛者，謂無形相，頑然無有知覺也。經云：頑虛
之中，遍是空性，而言還者，謂無形相之礙，則遍是虛空，若有形相則不見其虛矣。是則頑
<pb n="506"/>
虛即空，故復還於空也。當知所見之虛則可還，能見之性不可還也。若能見之性亦可還者，
則不虛時無復見其形相矣。故曰頑虛還空。
　　［七、郁[土*孛]還塵］，郁者，滯也。[土*孛]者，氣盛貌。經云：郁[土*孛
]之象則紆昏塵，而言還者，以有塵象則見郁[土*孛]，無塵則不見其昏滯。是則郁[土
*孛]屬於塵象，故復還於塵象也。當知所見郁[土*孛]之象則可還，能見之性不可還也
。若能見之性亦可還者，則無塵時不復見其清明矣。故曰郁[土*孛]還塵。（紆者，縈也
。）
　　［八、清明還霽］，經云：澄霽斂氛，又觀清淨，而言還者，以澄霽則見清淨，昏暗則
不能見其明淨矣。是則清明屬霽，故復還於霽也。當知所見清明之象可還，而能見之性不可
還也。若能見之性亦可還者，則不明時無復見其昏暗矣。故曰清明還霽。

<xa>八味──涅槃八味</xa>
　　﹝出方等般泥洹經﹞
　　涅槃，梵語具雲摩訶般涅槃那，華言大滅度。大即法身，滅即解脫，度即般若，是乃三
德秘密理藏也。此之理藏，在諸佛不增，在眾生不減，而有八種法味。故泥洹經立此八味之
名也。（法味者，謂諸法中之義味也。）
　　［一、常住］，謂此涅槃之理，徹三際以常存，亙十方而常在。故曰常住。（三際者，
即過去、未來、現在三世也。十方者，四方、四維、上、下也。）
　　［二、寂滅］，謂此涅槃之理，寂絕無為，大患永滅。故曰寂滅。（大患者，生死也。
）
　　［三、不老］，謂此涅槃之理，不遷不變，無增無減，故曰不老。
　　［四、不死］，謂此涅槃之理，從本不生，今亦不滅，故曰不死。
　　［五、清淨］，謂此涅槃之理，安住清涼，諸障悉淨，故曰清淨。
　　［六、虛通］，謂此涅槃之理，虛徹靈通，圓融無礙，故曰虛通。
　　［七、不動］，謂此涅槃之理，寂然不動，妙絕無為，故曰不動。
　　［八、快樂］，謂此涅槃之理，無生死逼迫之苦，有真常寂滅之樂，故曰快樂。

<xa>八不思議──大海八不思議喻涅槃</xa>
　　﹝出涅槃經﹞
　　［一、漸漸轉深］，謂如來所說涅槃之法，隨順眾生根性，利、鈍、大、小，無不令其
<pb n="507"/>
各各獲益，次第修證，而至於究竟之地。如經所說，優婆塞戒、沙彌戒、比丘戒、菩薩戒、
須陀洹果乃至菩薩果、佛果之類，猶如大海之流，從淺而至深也。（梵語涅槃，華言滅度。
梵語優婆塞，華言清淨土。梵語沙彌，華言息慈。梵語比丘，華言乞士。菩薩，具雲菩提薩
埵，華言覺有情。優婆塞戒，即五戒也。沙彌戒，即十戒也。比丘戒，即二百五十戒也。菩
薩戒，即十種戒也。梵語須陀洹，華言入流。）
　　［二、深難得底］，謂如來所說涅槃之法，理智圓融，妙不決定，一切二乘、菩薩皆莫
測其所至。如經云：或說我無我，或說常無常，或說淨不淨，或說空不空，乃至或說五陰即
是佛性之類，於如是等法，說無窮盡，猶如大海之深，難得底也。（二乘者，聲聞乘、緣覺
乘也。五陰者，色陰、受陰、想陰、行陰、識陰也。）
　　［三、同一鹼味］，謂如來所說涅槃之法，雖有四教之異，莫不為令眾生同得實相之理
，同躋大學之地。如經所說，一切眾生同有佛性，同一解脫，同一因果，乃至一切同得常樂
我淨之類，猶如大海，雖納百川，同一鹼味也。（四教者，藏教、通教、別教、圓教也。）
　　［四、潮不過限］，謂如來說涅槃之時，扶律談常，制諸禁戒，令諸弟子如法受持，不
得踰越。如經所說，制諸比丘不得受畜八不淨物之類。猶如海潮，朝夕往來，不過其限也。
（八不淨物者，一置買田宅，二種植根栽，三貯聚谷粟，四畜養奴婢，五畜養群畜，六藏積
金銀財寶，七藏積象牙刻鏤等物，八藏積銅鐵釜鑊以自煮爨也。）
　　［五、有種種寶藏］，謂如來所說涅槃之法，為世珍寶，可尊、可貴，凡眾生窘於法財
者，令其修習，悉得免離逼迫之苦，而成出世饒益之樂，如經所說。寶者，謂四念處，四正
勤乃至如來功德智慧之類，無所不具，猶如大海，種種諸寶皆悉含藏也。（四念處者，觀身
不淨，觀受是苦，觀心無常，觀法無我也。四正勤者，已生惡，令永斷；未生惡，令不生；
已生善，令增長；未生善，令生也。）
　　［六、大身眾生居住］，謂如來所說涅槃之法，甚深無量，一切佛及菩薩莫不依此而住
。如經所說，佛菩薩有大智慧、大神通乃至大慈悲之類，無非聖法之所含攝。猶如大海，一
切鯤鯨大身之類，咸依之而居也。
　　［七、不宿死屍］，謂如來所說涅槃之法，專為扶持戒律而談常住，不令眾生起斷滅見
，於末法中生清淨正信之心，離一切邪惡之人，如經所說。闡提誹謗方等，非法說法，法說
非法，受畜八種不淨之物，佛物僧物隨意而用。或於比丘、比丘尼所，作非法事，皆為死屍
，是經離如是等，猶大海之不宿死屍也。（闡提，梵語具雲一闡提，華言信不具，外道名。
梵語尼，華言女。）
　　［八、萬流大雨不增不減］，謂如來所說涅槃之法，廣談佛性，盛演圓常，平等清淨，
<pb n="508"/>
不生不滅；眾生諸佛，同一覺源，曾無有異。如經所說，無邊際故，無始終故，常住不生不
滅故，一切眾生悉平等故，一切佛性同一性故，猶萬流大雨之歸大海，而不增不減也。

<xa>八背捨</xa>
　　﹝亦名八解脫，出禪波羅蜜﹞
　　背，謂違背。捨，即棄捨。大智度論云：背此淨潔五欲，捨此著心，故名背捨。修此觀
故，發無漏智慧，斷三界見、思惑盡，證羅漢果，即轉名八解脫也。（淨潔五欲者，若欲界
，色、聲、香、味、觸即名粗弊五欲，名為不淨；若色界、無色界，色、聲、香、味、觸，
即名淨潔五欲也。無漏智慧者，謂二乘等由此智慧斷除惑業，不漏落生死也。三界者，欲界
、色界、無色界也。見、思惑者，謂意根對法塵起諸分別，曰見惑；眼等五根對色等五塵，
起諸貪愛，曰思惑。梵語阿羅漢，華言無學。）
　　［一、內有色相外觀色］，謂行人先觀自己色身相狀，壞爛不淨，不可愛樂，一心靜定
；更想皮肉脫落，但見白骨，有八色光明，故云內有色相。又為欲界貪慾難斷，雖已自觀內
色不淨，故須復以不淨觀於他人之色，令生厭惡，以求斷除，故又云外觀色。此即初背捨，
位在初禪天定。（八色光明者，謂見地色如黃白淨地；見水色如淵中澄清之水；見火色如煙
薪清淨之火；見風色如無塵清風；見青色如金精山；見黃色如薝卜花；見赤色如春朝霞；見
白色如珂雪也。）
　　［二、內無色相外觀色］，謂行人為入二禪，已滅內身色相，故云內無色相。又為欲界
貪慾難斷，故猶觀外不淨之相，令生厭惡，以求斷除，故又云外觀色。此即第二背捨，位在
二禪天定。
　　［三、淨背捨身作證］，淨，即緣於淨相也。謂行人於第二背捨後，除棄外色不淨之相
，但於定中練習八色光明，清淨皎潔，猶如妙寶之色。故云淨背捨。心既明淨，樂漸增長，
徧滿身中，悉皆怡悅，故又云身作證。此即第三背捨，位在三禪天定。
　　［四、虛空處背捨］，謂行人於欲界後，已除棄自身不淨之色；初背捨後，又除棄內身
白骨之色；第二背捨後，又除棄外身一切不淨之色。尚餘八種淨色，皆依心住，若心捨色，
色即謝滅；一心緣空，與空相應，即入無邊虛空處定。故云虛空處背捨。此即第四背捨，位
在四禪天定。
　　［五、識處背捨］，謂行人若捨虛空處，一心緣識入定時，即觀此定依五陰等，悉皆無
常、苦、空、無我、虛誑不實，心生厭背，而不受著，故云識處背捨。（五陰者，色陰、受
陰、想陰、行陰、識陰也。無常者，謂五陰之身，終歸壞滅也。苦者，謂身有生死逼迫等苦
<pb n="509"/>
也。空者，謂身由四大假合而成，本來空也。無我者，謂四大各離，誰是我耶？）
　　［六、無所有處背捨］，謂行人若捨識處，一心緣無所有處入定時，即觀此定，依五陰
等，悉皆無常、苦、空、無我，虛誑不實，心生厭背，而不受著，故名無所有處背捨。
　　［七、非有想非無想處背捨］，謂行人若捨無所有處，一心緣非有想非無想，入定時即
觀此定，依五陰等悉皆無常、苦、空、無我、虛誑不實，心生厭背，而不愛著，故名非有想
非無想背捨。
　　［八、滅受想背捨］，受，即領納。想，即思想。即五陰中受、想二心也。謂行人厭患
此心散亂，欲入定休息，故背滅受想諸心，是名滅受想背捨。

<xa>八勝處</xa>
　　﹝出禪波羅蜜﹞
　　八勝處者，謂修八背捨後，觀心純熟，轉變自在，若淨若不淨，隨意能破也。禪波羅蜜
云：初、二勝處，位在初禪；第三、第四勝處，位在二禪；第五至第八勝處，位在四禪。三
禪不立勝處者，以三禪天樂多心鈍，故不立也。
　　［一、內有色相，外觀色少，若好若丑，是名勝知勝見］，謂行人先觀自己色身相狀，
壞爛不淨，不可愛樂，一心靜定；更想皮肉脫落，但見白骨，有八色光明，故云內有色相；
又以觀道未增，若觀多色，恐難攝持，故觀少色，是以自觀己身不淨，亦觀所愛之人身亦不
淨，故云外觀色少。若好若丑者，謂觀外諸色善業果報，故名好；惡業果報，故名丑。或時
繫心一處，觀欲界中色，能生貪慾者，是淨色，名為好；能生瞋恚者，是不淨色，名為丑。
勝知勝見者，謂觀心純熟，於好色中，心不貪愛；於丑色中，心不瞋恚也。（八色光明者，
謂見地色如黃白淨地；見水色如淵中澄清之水；見火色如無煙薪清淨之火；見風色如無塵清
風；見青色如金精山；見黃色如薝卜華；見赤色如春朝霞；見白色如珂雪也。）
　　［二、內有色相，外觀色多，若好若丑，是名勝知勝見］，謂行人先觀自己色身相狀，
壞爛不淨，不可愛樂，一心靜定；更想皮肉脫落，但見白骨，有八色光明，故云內有色相。
觀於內身色相既熟，則觀外色雖多，亦無妨礙。所謂諦觀一死屍至十百千萬等死屍。若觀一
胖脹時，悉見一切胖脹，乃至壞爛青瘀剝落亦復如是。故云外觀色多，若好若丑者。謂觀外
諸色善業果報，故名好；惡業果報，故名丑。或時繫心一處，觀欲界中色，能生貪慾者，是
淨色，名為好；能生瞋恚者，是不淨色，名為丑。勝知勝見者，謂觀心純熟，於好色中，心
不貪愛，於丑色中，心不瞋恚也。
　　［三、內無色相，外觀色少，若好若丑，是名勝知勝見］，謂行人入二禪已，滅內心色
<pb n="510"/>
相，故云內無色相。又以觀道未增，若觀多色，恐難攝持，故觀少色，是以自觀己身不淨，
亦觀所愛之人身亦不淨。故云外觀色少。若好若丑者，謂觀外諸色善業果報，故名好；惡業
果報，故名丑。或時繫心一處，觀欲界中色，能生貪慾者，是淨色，名為好；能生瞋恚者，
是不淨色，名為丑。勝知勝見者，謂觀心純熟，於好色中，心不貪愛，於丑色中，心不瞋恚
也。
　　［四、內無色相，外觀色多，若好若丑，是名勝知勝見］，謂行人入二禪已，滅內身色
相，故云內無色相。觀內身色相既無，則外觀色相雖多，亦無妨礙，所謂諦觀一死屍至千萬
死屍；若觀一胖脹，悉見一切胖脹，乃至壞爛剝落亦復如是。若好若丑者，謂觀外諸色善業
果報，故名好；惡業果報，故名丑。或時繫心一處，觀欲界中色，能生貪慾者，是淨色，名
為好；能生瞋恚者，是不淨色，名為丑。勝知勝見者，謂觀心純熟，於好色中，心不貪愛，
於丑色中，心不瞋恚也。蓋行人為欲界煩惱難破，故於第二禪中重修第三、第四勝處，除滅
欲界煩惱，令無遺餘，亦令觀道增進牢固，不失工力轉勝也。
　　［五、青勝處］，謂行人觀青色照耀，勝於背捨八色光明中所見青相，不起法愛，故名
勝處。
　　［六、黃勝處］，謂行人觀黃色照耀，勝於背捨八色光明中所見黃相，亦不起法愛，故
名勝處。
　　［七、赤勝處］，謂行人觀赤色照耀，勝於背捨八色光明中所見赤相，亦不起法愛，故
名勝處。
　　［八、白勝處］，謂行人觀白色照耀，勝於背捨八色光明中所見白相，亦不起法愛，故
名勝處。

<xa>八正道</xa>
　　﹝出法界次第﹞
　　謂此八法不依偏邪而行，故名為正。復能通至涅槃，故名為道。（梵語涅槃，華言滅度
。）
　　［一、正見］，謂人修無漏道，見四諦分明，破外道有無等種種邪見，是為正見。（無
漏道者即戒定慧。修此道者，能斷三界有漏生死也。四諦者，苦諦、集諦、滅諦、道諦也。
）
　　［二、正思惟］，謂人見四諦時，正念思惟，觀察籌量，令觀增長，是為正思惟。
　　［三、正語］，謂人以無漏智慧，常攝口業，遠離一切虛妄不實之語，是為正語。
<pb n="511"/>
　　［四、正業］，謂人以無漏智慧，修攝其心，住於清淨正業，斷除一切邪妄之行，是為
正業。（清淨正業者，謂戒定慧等出世之善業也。）
　　［五、正命］，謂出家之人，當離五種邪命利養，常以乞食自活其命，是為正命。（五
種邪命者，一詐現異相，二自說功能，三佔相吉凶，四高聲現威，五說所得利以動人心也。
）
　　［六、正精進］，不雜名精，無間名進。謂人勤修戒定慧之道，一心專精，無有間歇，
是名正精進。
　　［七、正念］，謂人思念戒定慧正道及五停心助道之法，堪能進至涅槃，是名正念。（
五停心者，多散眾生數息觀、多貪眾生不淨觀、多嗔眾生慈悲觀、愚癡眾生因緣觀、多障眾
生念佛觀也。）
　　［八、正定］，謂人攝諸散亂，身心寂靜，正住真空之理，決定不移，是名正定。

<xa>八智</xa>
　　﹝出四教儀集註﹞
　　［一、苦法智］，苦是欲界生死之苦，法是所證真如之理，智是能證之智。謂觀欲界生
死之苦，真智發而證真如之理，是名苦法智。
　　［二、苦類智］，謂觀欲界苦諦之後，復觀上二界苦諦，真智明發，是欲界苦法智之流
類，是名苦類智。（上二界者，謂色界、無色界也。）
　　［三、集法智］，謂觀欲界集諦見惑，真智明發，而證真如之理，是名集法智。
　　［四、集類智］，謂觀欲界集諦之後，復觀上二界集諦，真智明發，是欲界集法智之流
類，是名集類智。
　　［五、滅法智］，謂觀欲界滅諦滅前苦集，真智明發，而證真如之理，是名滅法智。
　　［六、滅類智］，謂觀欲界滅諦之後，復觀上二界滅諦，真智明發，是欲界滅法智之流
類，是名滅類智。
　　［七、道法智］，謂觀欲界道諦，修三十七道品，真智明發，而證真如之理，是名道法
智。（三十七道品者，觀身不淨、觀受是苦、觀心無常、觀法無我，是四念處。已生惡，令
永斷；未生惡，令不生；已生善，令增長；未生善，令得生，是四正勤。欲如意足、念如意
足、精進如意足、思惟如意足，是四如意足。信根、精進根、念根、定根、慧根，是五根。
信力、精進力、念力、定力、慧力，是為五力。念覺分、擇法覺分、精進覺分、喜覺分、除
覺分、定覺分、捨覺分，是七覺分。正見、正思惟、正語、正業、正命、正精進、正念、正
<pb n="512"/>
定，是八正道。已上諸法總為三十七道品也。）
　　［八、道類智］，謂觀欲界道諦之後，復觀上二界道諦，真智明發，是欲界道法智之流
類，是名道類智。

<xa>八念</xa>
　　﹝出大智度論﹞
　　念者，內心存憶也。論云：佛諸弟子於閑靜處，乃至山林曠野，善修不淨等觀，厭患其
身；忽生驚怖，及為惡魔作種種惡事惱亂其心，憂懼轉增，是故如來為說八念法，若存心於
此，恐怖即除也。
　　［一、念佛］，謂修禪觀之人，若遭恐怖障難之時，應念諸佛慈悲，救濟眾生，功德無
量。如是，一心唸唸不捨，怖障即除也。
　　［二、念法］，謂修禪觀之人，若遭恐怖障難之時，應當念法，法力廣大，通達無礙，
能滅煩惱。如是，一心唸唸不捨，怖障即除也。
　　［三、念僧］，謂修禪觀之人，若遭恐怖障難之時，應當念僧，僧是佛之弟子，能修正
道，能證聖果，為世福田。如是，一心唸唸不捨，怖障即除也。
　　［四、念戒］，謂修禪觀之人，若遭恐怖障難之時，應當念戒，戒是無上菩提之本，能
遮諸惡，得安隱處。如是，一心唸唸不捨，怖障即除也。（梵語菩提，華言道。）
　　［五、念捨］，謂修禪觀之人，若遭恐怖之時，應當念捨。捨有二種：一捨施，能生大
功德；二捨煩惱，因此得大智慧。如是，一心唸唸不已，怖障即除也。
　　［六、念天］，謂修禪觀之人，若遭恐怖障難之時，應當念四天王天，乃至他化自在天
，如是等天，果報清淨，利安一切。如是，一心唸唸不捨，怖障即除也。（四天王者，東方
持國天王、南方增長天王、西方廣目天王、北方多聞天王也。他化自在天，即欲界第六天也
。）
　　［七、念出入息］，息，即鼻中出入之氣。念出入息者，謂修禪觀之人若遭恐怖之時，
應當念息，息是治散亂之良藥，入禪定之捷徑，如是唸唸不已，則心不馳散，怖障即除也。
　　［八、念死］，謂修禪觀之人，若遭恐怖障難之時，應當念死，死有二種：一者，自死
，謂報盡而死；二者，他緣死，謂遇惡緣而死。此二種死，從生以來，常與身俱，無可避處
。如是，一心唸唸不已，怖障即除也。

<xa>八念──大人八念</xa>
<pb n="513"/>
　　﹝出中阿含經﹞
　　阿那律陀在枝提瘦水渚林中宴坐思惟，心作是念：道從無慾，非有欲得；乃至道從智慧
，非愚癡得。於是世尊以他心智，知彼心中所念，而現其前，為說大人八念也。（梵語阿那
律陀，華言無滅，佛之弟子。）
　　［一、道從無慾非有欲得］，謂比丘修道，當於一切塵境不生希欲之心，雖自得無慾，
而不令他知，此所以能得道也，是名道從無慾，非有欲得。
　　［二、道從知足非無厭得］，謂比丘修道，衣但覆形，食但支命，一切所需，悉當知足
，此所以能得道也，是名道從知足，非無厭得。
　　［三、道從遠離非聚會得］，謂比丘修道，於世間諸法及己身心俱當遠離，此所以能得
道也，是名道從遠離，非聚會得。
　　［四、道從精勤非懈怠得］，謂比丘修道，當常行精進，斷惡不善，修諸善法，恆自起
意專一堅固，不捨方便，此所以能得道也，是名道從精進，非懈怠得。
　　［五、道從正念非邪念得］，謂比丘修道，當觀察身心內外諸法，悉皆空寂，無有邪念
，此所以能得道也，是名道從正念，非邪念得。
　　［六、道從定意非亂意得］，謂比丘修道，當遠離諸惡之法，凝心禪定，無有散亂，此
所以能得道也，是名道從定意，非亂意得。
　　［七、道從智慧非愚癡得］，謂比丘修道，當觀察世間興衰之法，而得智慧明達，分別
曉了，悉除惑業，盡生死苦，此所以能得道也，是名道從智慧，非愚癡得。
　　［八、道從不戲樂非戲行得］，謂比丘修道當常寂靜，遠離嬉戲之樂，遊觀之行，安住
無為之理，正意而解，此所以能得道也，是名道從不戲樂，非戲行得。

<xa>八覺</xa>
　　﹝出華嚴經疏﹞
　　覺，猶念也。因此八種，引起一切煩惱，即惡覺也。
　　［一、欲覺］，欲，即貪慾。謂貪慾心起，常念可意之事，故名欲覺。
　　［二、嗔覺］，嗔，即嗔恨。謂瞋恚心起，常念忿恨於他，故名嗔覺。
　　［三、惱覺］，惱，即惱害。謂憎嫉心起，常念惱害於他，故名惱覺。
　　［四、親裡覺］，謂常憶念親戚鄉里，故名親裡覺。
　　［五、國土覺］，謂常念國土安危，故名國土覺。
　　［六、不死覺］，謂因多財資養，常念不死，故名不死覺。
<pb n="514"/>
　　［七、族姓覺］，族，即姓族。姓，即種姓。謂矜誕心起，常念世族種姓有高有下，故
名族姓覺。（矜誕者，誇大之謂也。）
　　［八、輕侮覺］，侮，即慢也。謂恃己才德，常念輕慢於人，故名輕侮覺。

<xa>八忍</xa>
　　﹝出四教儀集註﹞
　　［一、苦法忍］，苦，即欲界生死之苦。法，即真如之理。忍，即忍可，亦印證之義也
。謂於四善根位中，因觀欲界生死之苦，至世第一後心，真如理顯，生無漏法忍，是名苦法
忍。（四善根者，即四加行，暖位、頂位、忍位、世第一位也。無漏者，謂不漏落三界生死
也。）
　　［二、苦類忍］，苦，即色界、無色界、生死之苦。類，即流類。謂觀欲界苦諦之後，
復觀上二界苦諦，亦生無漏法忍，是欲界苦法忍之流類，是名苦類忍。（上二界者，即色界
、無色界也。）
　　［三、集法忍］，集，即招集之義。謂觀欲界集諦，見、思之惑，真如理顯，生無漏法
忍，是名集法忍。（見惑者，謂意根對法塵起諸分別；眼等五根，對色等五塵，起諸貪愛思
惑者，謂曰思惑也。）
　　［四、集類忍］，謂觀欲界集諦之後，復觀上二界集諦，生無漏法忍，是欲界集法忍之
流類，是名集類忍。
　　［五、滅法忍］，滅，即滅無之義。謂觀欲界滅諦，滅前苦集，真如理顯，生無漏法忍
，是名滅法忍。
　　［六、滅類忍］，謂觀欲界滅諦之後，復觀上二界滅諦，生無漏法忍，是欲界滅法忍之
流類，是名滅類忍。
　　［七、道法忍］，道，即三十七道品。謂觀欲界道諦，修此道品，真如理顯，生無漏法
忍，是名道法忍。（三十七道品者，觀身不淨、觀受是苦、觀心無常、觀法無我，是四念處
。已生惡，令永斷；未生惡，令不生；已生善，令增長；未生善，令得生，是四正勤。欲如
意足、念如意足、精進如意足、思惟如意足，是四如意足。信根、精進根、念根、定根、慧
根，是五根。信力、精進力、念力、定力、慧力，是為五力。念覺分、擇法覺分、精進覺分
、喜覺分、除覺分、定覺分、捨覺分，是七覺分。正見、正思惟、正語、正業、正命、正精
進、正念、正定，是八正道。已上諸法總為三十七道品也。）
　　［八、道類忍］，謂觀欲界道諦之後，復觀上二界道諦，生無漏法忍，是欲界道法忍之
<pb n="515"/>
流類，是名道類忍。

<xa>八大人覺</xa>
　　﹝出佛遺教經論﹞
　　覺，即覺悟。謂此八法乃是菩薩、緣覺、聲聞大力量人之所覺悟，故名八大人覺。（菩
薩，梵語具雲菩提薩埵，華言覺有情。）
　　［一、少欲覺］，謂人寡慾，乃得心安。是則，臥覺一榻之寬，覆覺一衾之溫，食覺一
餐之飽，處覺容膝之適，心無過想，是名少欲覺。
　　［二、知足覺］，謂人雖貧乏，常知止足，是則雖服粗弊，而有狐貉之溫；雖食藜糗，
而有膏梁之美；雖居蓬蓽，而有廈屋之安，是名知足覺。
　　［三、寂靜覺］，謂人離眾憒鬧，閑居獨處，厭世纏縛，思滅貪慾之苦本，而能斷除煩
惱，寂靜其心，是名寂靜覺。
　　［四、正念覺］，謂人思念正道，一心專注，無有間雜，不起邪想，是名正念覺。
　　［五、正定覺］，謂人修習禪定，攝諸亂想，而得身心寂靜，三昧現前，是名正定覺。
（梵語三昧，華言正定。）
　　［六、精進覺］，謂人勇猛精勤，修習善法，不令間斷，則道業日進，無有退失，是名
精進覺。
　　［七、正慧覺］，謂人欲入道者，必須從聞而思，從思而修，以此三者而自增益，則智
慧真正，離諸邪見，斷惑證果，是名正慧覺。
　　［八、無戲論覺］，以言嘲謔名為戲論。謂人欲得涅槃寂靜之樂，必須清淨口業，捨諸
戲論，一循正語，是名無戲論覺。（梵語涅槃，華言滅度。）

<xa>八識</xa>
　　﹝出宗鏡錄﹞
　　［一、眼識］，謂眼以色為緣，而生眼識。眼識依根而生，眼根因識能見，而能見者，
是名眼識。
　　［二、耳識］，謂耳以聲為緣，而生耳識。耳識依根而生，耳根因識能聽，而能聽者，
是名耳識。
　　［三、鼻識］，謂鼻以香為緣，而生鼻識。鼻識依根而生，鼻根因識能嗅，而能嗅者，
是名鼻識。
<pb n="516"/>
　　［四、舌識］，謂舌以味為緣，而生舌識。舌識依根而生，舌根因識能嘗，而能嘗者，
是名舌識。
　　［五、身識］，謂身以觸為緣，而生身識。身識依根，而生身根，因識能覺，而能覺者
，是名身識。
　　［六、意識］，謂意以法為緣，而生意識。意識依根，而生意根，因識而能分別，以能
分別前五根所緣色等五塵境界，是名意識。（五根者，眼根、耳根、鼻根、舌根、身根也。
五塵者，色塵、聲塵、香塵、味塵、觸塵也。）
　　［七、末那識］，梵語末那，華言意，亦名相續。識，又名分別識。此識本無定體，即
第八識之染分，依第八識自證分而生，緣第八識見分，而執為我，為第六識之主執，轉第六
識所緣善惡之境，而為染淨，皆由此識也。前第六識名意識，今此識亦名意者，謂第六識，
依根而得名。此識當體而立，號第六識。雖能分別五塵好惡，而由此識傳送相續執取也。（
依根者，根即意根也。當體者，即分別之體也。）
　　［八、阿賴耶識］，梵語阿賴耶，華言藏識。以其無法不含，無事不攝故也。此識染淨
同源，生滅和合，而具有四分，如摩尼珠，體本清淨。又如明鏡，能含萬像。若以染分言之
，無明依之而起，結業由之而生，具足煩惱塵勞，變現根身世界，即前七種識境皆是也。若
以淨體言之，即本覺心源，離念清淨，在聖不增，在凡不減也。（四分者，一、相分，即形
相。謂此識能變現根身世界及諸法名義、相狀，皆由第八識此分而生，如鏡中所現之影像也
。二、見分。見，即照了之義。謂此識能照燭一切諸法，及解了諸法義理，如鏡中之明，能
照萬像也。三、自證分。自證所具之法，謂此識能持見分、相分，親證無礙，如鏡之圓體，
能持其明，能含眾像也。四、證自證分。證，即能證之體。自證，即所具之法，能持前自證
分、見分、相分，皆不離此分，是第八識本體如鏡之背也。梵語摩尼，華言離垢。根身者，
即眼等諸根也。）

<xa>八識緣境廣狹</xa>
　　﹝出宗鏡錄並瑜伽師地論﹞
　　［一、眼識緣唯實唯量境］，謂眼見色時，即有識生，能緣青黃赤白實有之色，名為性
境。此識對境名為現量，以其但能見色，未起分別，是故所緣之境狹也。（性境者，謂現前
所有實見之境也。現量者，謂見現前之色，而能量度也。）
　　［二、耳識緣唯實唯量境］，謂耳聞聲時，即有識生，能聞言語等實有之聲，名為性境
。此識對境名為現量，以其但能聞聲，未起分別，是故所緣之境狹也。
<pb n="517"/>
　　［三、鼻識緣唯實唯量境］，謂鼻嗅香時，即有識生，能嗅好惡實有之香，名為性境。
此識對境名為現量，以其但能嗅香，未起分別，是故所緣之境狹也。
　　［四、舌識緣唯實唯量境］，謂舌嘗味時，即有識生，能嘗鹼酸苦淡實有之味，名為性
境。此識對境名為現量，以其但能嘗味，未起分別，是故所緣之境狹也。
　　［五、身識緣唯實唯量境］，謂身覺觸時，即有識生，能緣細滑粗強，實有之觸，名為
性境。此識所緣名為現量，以其但能覺觸，未起分別，是故所緣之境狹也。
　　［六、意識遍緣一切通徹假實三量］，謂此識心，遍緣現前實有之境，於實境上分別長
短方圓等相，名為假。是則此識三境皆緣，三量皆具，以其遍能分別假實諸境，是以所緣之
境廣也。（三境者，一性境，說見上。二獨影境，謂思量過去之境，唯有影現於心。三本質
境，謂於現身境上分別質相。三量者，一現量，說見上。二比量，謂於現前物上比度而知，
如隔牆見煙，知彼有火。三非量，謂追緣過去未來之事。）
　　［七、第七識見分唯假唯實］，謂此識無別體相，依第八識為因而起，復緣第八見分，
而為相分，分別思量；常執第八為我，能緣之心是假，所緣之境是實，以其唯起我執，生諸
氣習，不能徧緣諸境，是故所緣之境最狹也。（第八識者，即藏識也。見分者，謂能見之識
也；相分者，謂所見之境相也。生諸氣習者，謂我見等惑氣分熏習而生也。）
　　［八、第八識緣根身器界唯實唯量］，根身者，即眼等諸根也。器界者，以世界如器也
。謂此根本之識，染淨同源，一切根身器界，依之而生。而此根界是八識相分皆為所緣，是
實有現前之量，是故所緣之境最廣也。（根本識，即第八藏識也。）

<xa>八義證有本識</xa>
　　﹝出瑜伽師地論﹞
　　謂第八識是出生一切善惡諸法之根本，故名本識。今論以此八義，證第八識之相也。
　　［一、依止執受］，謂此識能為染淨諸法之所依止，執持不失，是名依止執受。
　　［二、最初生起］，謂此識最初於母腹托胎之時，如磁石吸鐵，是名最初生起。（磁石
喻識，鐵喻父精母血。）
　　［三、有明瞭性］，謂此識於一切善惡無記三性諸法，皆悉明瞭分別，無有暗昧，是名
有明瞭性。（無記性者，謂不善不惡之性也。）
　　［四、有種子性］，謂此識能任持世間、出世間諸法種子，令不散失，是名有種子性。
　　［五、業用差別］，謂此識隨染緣，而造惡業。隨淨緣，而造善業。差別不同，是名業
用差別。
<pb n="518"/>
　　［六、身受差別］，身以積聚為義，謂此能含藏一切諸法，故名為身，由能領受第七末
那識染淨之緣所熏，而於善惡諸法不相混濫，是名身受差別。（梵語末那，華言意。）
　　［七、處無心定］，謂入無想定或滅盡定，雖受想心滅，出入息斷，而此識不滅，是名
處無心定。（無心定者，即無想天定也。滅盡定者，謂受想心滅，身證此定，即阿羅漢所證
之定也。）
　　［八、命終時識］，謂命將終時，冷觸漸起，唯有此識，能執持身。此識若捨，四大分
散，是名命終時識。（四大者，地大、水大、火大、風大也。）

<xa>八犍度</xa>
　　﹝出八犍度論﹞
　　梵語犍度，華言法聚。謂佛弟子迦旃延以諸法門，各從其類，分為八聚，故名八犍度論
。（梵語迦旃延，華言不定。佛十大弟子中之一也。）
　　［一、雜犍度］，如經，為聲聞說四善根及四聖果、有餘、無餘涅槃等法不一，故名雜
犍度。（四善根者，暖位、頂位、忍位、世第一位，即四加行也。四聖果者，謂初果須陀洹
、二果斯陀含、三果阿那含、四果阿羅漢也。梵語涅槃，華言滅度。有餘涅槃者，謂四果羅
漢雖煩惱惑盡，尚餘身智未滅也。無餘涅槃者，謂惑障既盡，身智亦滅，無有餘也。）
　　［二、結使犍度］，結，即纏縛。使，即驅役也。謂三結、五蓋、上五分、下五分等惑
，總而言之，不出百八煩惱也。因此煩惱惑業纏縛驅役，行人心神流轉三界，故名結使犍度
。（三結者，身見結、戒取結、疑結也。五蓋者，貪蓋、嗔蓋、睡眠蓋、掉悔蓋、疑蓋也。
上五分者，色界、無色界之惑也：一色愛、二無色愛、三掉、四慢、五無明也。下五分者，
欲界之惑也：一貪、二嗔、三身見、四戒取、五疑也。百八煩惱者，謂眼等六根對色等六塵
，於六塵中，各分好、惡、平三種，則成十八。此好、惡、平三種，於六根中各生三受，復
成十八。是則，六根、六塵共成三十六。更約過去、現在、未來三世，各有上之三十六種，
總成一百八煩惱也。）
　　［三、智犍度］，智，即智慧。謂初果、二果、三果、四果之人，因修戒定慧道品，斷
除惑障，所發無漏之智慧也。（初果，梵語須陀洹，華言預流。二果，梵語斯陀含，華言一
來。三果，梵語阿那含，華言不來。四果，梵語阿羅漢，華言無學。無漏者，不漏落三界生
死也。）
　　［四、行犍度］，行，即身、口、意三業所起善惡諸行也。善行者，身不殺、盜、婬，
口不妄言、綺語、兩舌、惡口，意不貪、嗔、癡。惡行者，身行殺、盜、婬，口起妄言、綺
<pb n="519"/>
語、兩舌、惡口，意起貪、嗔、癡，故名行犍度。
　　［五、四大犍度］，四大，即地、水、火、風也。以其無處不有稱之為大。約過去、未
來、現在三世，論四大所造善色、惡色，故名四大犍度。
　　［六、根犍度］，根，即六根、五根等法，約四果及三世而說，故名根犍度。（六根者
，眼根、耳根、鼻根、舌根、身根、意根也。五根者，信根、進根、念根、定根、慧根，即
聲聞之人所修之法也。）
　　［七、定犍度］，定，即欲界天定、色界天定、無色界天定及聲聞、緣覺所修之定，種
種不同，故名定犍度。
　　［八、見犍度］，見，即凡夫外道斷常二見及六十二見等種種不同，故名見犍度。（斷
見者，外道妄計此身滅已更不再生也。常見者，妄計此身雖滅，後報復生也。六十二見者，
外道於色、受、想、行、識五陰法中，每一陰起四種邪見，五陰各四，則成二十見。約三世
論之，則成六十見，此六十見以斷常二見為根本，總成六十二也。）

<xa>八意──立頌八意</xa>
　　﹝出華嚴經疏﹞
　　［一、少字攝多義］，謂於一字中包攝多義也。如圓覺經，長行文中，佛為普眼菩薩說
四大和合，各離之相，文義甚長，至於重頌，則以四句，收攝多義。偈云：身相屬四大，心
性歸六塵，四大體各離，誰為和合者。等是也。（長行者，經之散文；重頌者，經之偈文也
。四大者，地大、水大、火大、風大也。六塵者，色塵、聲塵、香塵、味塵、觸塵、法塵也
。）
　　［二、讚歎多以偈頌］，謂諸經中，凡菩薩等稱讚嘆美佛之功德，多以偈頌也。
　　［三、為鈍根重說］，謂佛為弟子說長行經竟，有根鈍不能解悟，更為重說偈頌也。
　　［四、為後來之徒］，謂佛為弟子說長行經竟，或有新來之眾，未聞前說，佛則更為重
說偈頌也。
　　［五、為隨喜樂］，謂佛隨眾機，有喜樂偈頌者，即為演說偈頌也。
　　［六、為易受持］，謂佛因長行，文句繁多，恐難受持，故說偈頌，令人記憶。如為槃
特說偈云：守口攝意身莫犯，如是行者得度世。等是也。（槃特，梵語具雲槃陀伽，華言繼
道。）
　　［七、增明前說］，謂初於長行文中，說義未盡，後於重頌，廣明其義也。
　　［八、長行未說］，謂不說長行，而直說偈頌，如金光明經空品是也。
<pb n="520"/>

<xa>八成立因</xa>
　　﹝出阿毗達磨雜集論﹞
　　［一、立宗］，宗，猶主也，要也，以所立之法為宗要也。謂如五蘊等法，皆假因緣而
生，實無自性，於中求我，決不可得，故說諸法無我，以破執我立論者，是名立宗。（五蘊
者，色蘊、受蘊、想蘊、行蘊、識蘊也。因緣者，謂眼等六根為因，色等六塵為緣也。執我
立論者，謂執五蘊之身為我，而自立論議也。）
　　［二、立因］，因，即因由，亦所依之義。立因所以破執有我者之論也，謂若於五蘊等
法施設實有我者，此之五蘊，既從眾緣而生，皆是生滅之法；蘊既生滅，我不成就。若離五
蘊而於餘處施設有我者，我無所因，我亦無用，是知皆無有我，是名立因。
　　［三、立喻］，喻，即譬喻，以別法喻所立之法也。謂如現在相中施設實有過去相者，
蓋此現在相已生未滅，不應於現在未滅法中施設過去已滅之相，若離現在而於餘處施設過去
相者，然過去世之相既已滅壞，不應施設有相。此言過去之相不可得，以喻諸法中求我決不
可得，是名立喻。
　　［四、合］，合，即相合之義。引餘義合此正說之理也。謂如五蘊法中本無有我，而人
顛倒妄執有我，既遮破已，即知無我。既知無我，則知常等亦無，是名合。
　　［五、結］，謂結前無我究竟之理決定無異，是知五蘊皆是無我，乃至無常，是名結。
　　［六、現量］，現，即顯現。量，即量度揩定之義也。謂眼識乃至身識，對於顯現五塵
之境，離妄分別無籌度之心，而能於境度量揩定諸法自性之相，而不錯謬，是名現量。（五
塵者，色塵、聲塵、香塵、味塵、觸塵也。）
　　［七、比量］，比，即比類。謂以第六意識比類量度知有諸境，如遠見煙，知彼有火，
是名比量。
　　［八、聖教量］，謂聖人所說現量、比量之言教，皆不相違，定可信受，是名聖教量。

<xa>八法</xa>
　　﹝出首楞嚴經義海﹞
　　八法者，地、水、火、風，名為四大。以其四種無處不有故也。色、香、味、觸，名為
四微，以其四種體性微細故也。謂人之身因四大假合而有，此之四大，亦由四微所成，故總
稱為八法也。
　　［一、地大］，地以堅礙為性，謂眼、耳、鼻、舌、身等名為地大。圓覺經云：發、毛
<pb n="521"/>
、爪、齒、皮、肉、筋、骨等皆歸於地。是也。
　　［二、水大］，水以潤濕為性，謂唾涕津液等，名為水大。圓覺經云：唾、涕、膿、血
、津、液、涎、沫、痰、淚、精、氣、大小便利，皆歸於水。是也。
　　［三、火大］，火以燥熱為性，謂身中暖氣，名為火大。圓覺經云：暖氣歸火。是也。
　　［四、風大］，風以動轉為性。謂出、入息及身動轉，名為風大。圓覺經云：動轉歸風
。是也。
　　［五、色微］，謂眼所見種種諸色，以其微細，故名色微。
　　［六、香微］，謂鼻所嗅種種諸香，以其微細，故名香微。
　　［七、味微］，謂舌所嘗種種諸味，以其微細，故名味微。
　　［八、觸微］，謂身份所覺種種諸觸，以其微細，故名觸微。

<xa>八種喻</xa>
　　﹝出涅槃經﹞
　　［一、順喻］，謂佛說法隨順世諦次第，從小向大而為喻也。如經云：天降大雨，溝瀆
皆滿。溝瀆滿，故小坑滿。小坑滿，故大坑滿。如是漸次，乃至大海滿。如來法雨亦復如是
。眾生戒滿，乃至解脫滿。解脫滿，故涅槃滿，是名順喻。（梵語涅槃，華言滅度。）
　　［二、逆喻］，謂佛說法逆於世諦次第，從大向小而為喻也。如經云：大海有本，所謂
大河。大河有本，所謂小河。小河有本，所謂大池。如是，乃至溝澮有本，所謂大雨。如來
亦復如是。涅槃有本，所謂解脫。乃至持戒有本，所謂法雨，是名逆喻。
　　［三、現喻］，謂如來說法，為令眾生易解，即以現前之事而為喻也。如經云：眾生心
性，猶如獼猴。獼猴之性，捨一取一。眾生之性，亦復如是，取着色、聲、香、味、觸、法
，無暫住時，是名現喻。
　　［四、非喻］，謂如來說法，假設其辭為喻，而非實有其事。如經中佛告波斯匿王云：
有親信人，從四方至，各作是言：有大山從四方來，欲害人民，王若聞者，當設何計？王言
：世尊，設有此來，無逃避處。佛復告言：四山即是眾生生老病死，常來逼人，云何大王不
修戒施？之類，是名非喻。（梵語波斯匿，華言勝軍。）
　　［五、先喻］，謂如來開示眾生，先設譬喻而後以法合也。如經云：譬如有人貪著妙花
，採取之時，為水所漂。眾生亦爾，貪愛五欲，為生死水之所漂沒，是名先喻。（五欲者，
色慾、聲欲、香欲、味欲、觸欲也。）
　　［六、後喻］，謂如來開示眾生，先說法，而後設喻，以顯之也。如經所說，莫輕小罪
<pb n="522"/>
，以為無殃。水滴雖微，漸盈大器，是名後喻。
　　［七、先後喻］，謂如來開示眾生，先後所說皆是譬喻之意。如經云：譬如芭蕉，生果
則死。愚人得養，亦復如是。如騾懷妊，命不久全，是名先後喻。（得養者，謂得其利養也
。）
　　［八、遍喻］，謂如來說法，始末皆假喻，以顯之也。如經云：三十三天有波利質多羅
樹，其根入地，深五由延，枝葉四布，葉熟則黃，黃必墮落，落必變色，變必生疱，疱必生
觜，觜必開剖，開剖之時，香氣週徧，光明普照，諸天隨見，即生歡喜，夏三月時，在下受
樂。皆譬喻佛之弟子也。葉黃，喻欲出家。葉落者，喻剃除鬚髮。乃至夏三月者，喻三三昧
。三十三天受快樂者，喻諸佛住大涅槃，得常樂我淨也，是名遍喻。（三十三，即忉利天也
。梵語波利質多羅，華言圓生，即天樹王也。梵語由延，又曰由旬，華言限量。梵語三昧，
華言正定。三三昧者，空三昧、無相三昧、無願三昧也。梵語涅槃，華言滅度。）

<xa>八種異熟因果</xa>
　　﹝出華嚴經﹞
　　謂現生所作之因，而於異世成熟其果也。蓋業通三世，如前世所作之因皆善，則現世受
其福報；所作之因不善，則現世受其惡報。又如今世所作善惡之因不同，後世成熟善惡果報
亦異。故此異熟因果凡有八種焉。
　　［一、壽量圓滿］，謂菩薩修行，於諸眾生起大慈憫，無殺害心，以此為因，異生感果
，即得壽命長遠，無諸損減，修習善法，利己利人，是名壽量圓滿。（菩薩，梵語具雲菩提
薩埵，華言覺有情。）
　　［二、色相圓滿］，謂菩薩修行，於諸如來菩薩形像之前及諸黑闇之處，施以燈燭，令
其光明，以此為因，異生感果，即得色相具足，識見高明，眾人愛敬而不生輕慢，是名色相
圓滿。
　　［三、種族圓滿］，謂菩薩修行，於諸同類忍辱柔和，心常謙下，以此為因，異生感果
，即得生於豪貴之家，為世宗重，令諸眾生隨順言教，是名種族圓滿。
　　［四、自在圓滿］，謂菩薩修行，於貧乏之人，隨其所欲而行給施，以此為因，異生感
果，得大財位及大眷屬，所作隨心，無不自在，是名自在圓滿。
　　［五、信言圓滿］，謂菩薩修行，常以真實和軟之語，教化眾生，以此為因，異生感果
，即得出言誠諦，凡所決疑，人必信受，是名信言圓滿。
　　［六、大勢圓滿］，謂菩薩修行，於佛、法、僧、父母、師長之前，常生卑下之心，敬
<pb n="523"/>
事孝養，以此為因，異生感果，即得豪貴自在，有大勢力，令諸眾生咸從正化，是名大勢圓
滿。
　　［七、丈夫相圓滿］，謂菩薩修行，於諸佛菩薩，心生敬樂，於女人身，心常厭棄，以
此為因，異生感果，即得男子之身，諸根完具，無有殘缺，是丈夫相圓滿。
　　［八、勇力圓滿］，謂菩薩修行，恆以自己身力供事一切眾生，及施以飲食之物，令其
色力增盛，以此為因，異生感果，即得勇猛道力，修集一切善法，復能教化一切眾生勇猛精
進，求無上道，是名勇力圓滿。

<xa>八種因果──菩薩八種因果</xa>
　　﹝出地持經﹞
　　［一、壽因壽果］，壽，即壽命。謂不殺物命，無傷害心，是名壽因。由不殺故，長壽
住世，是名壽果。
　　［二、色因色果］，色，即色身。謂施燈明供佛，及以淨物施人，是名色因。由施燈明
及淨物故，則得顏容光澤，身形端正，是名色果。
　　［三、種姓因種姓果］，種，即種類。姓，即族姓。謂捨離憍慢之心，是名種姓因。由
離憍慢故，則得生於上族，是名種姓果。
　　［四、自在因自在果］，謂能以床敷臥具，飲食湯藥，及種種所須之物惠施於人，令他
自在，是名自在因。由惠施故，即得大富大財，大眾大眷屬，凡所作為，無不遂意，得大自
在，是名自在果。
　　［五、信言因信言果］，謂口不妄言綺語，兩舌惡口，是名信言因。由離口過，凡所出
言，人皆信聽，是名信言果。
　　［六、大力因大力果］，力，即力用。謂作大功德，立大誓願，恭敬三寶，孝養父母，
是名大力因。由恭敬三寶等故，即得大名稱，大福德，大智慧，有大勢力，為一切人之所敬
重，是名大力果。（三寶者，佛寶、法寶、僧寶也。）
　　［七、丈夫因丈夫果］，謂樂丈夫法，厭女人法，復能說丈夫法饒益他人，是名丈夫因
。由成就丈夫法故，來世即得男子之身，堪為一切功德法器，是名丈夫果。
　　［八、力因力果］，謂於他人有如法之事，隨其力能悉往營助，是名力因。由成就力因
故，即得少病，少惱，有力堪任修諸善法，是名力果。

<xa>八種變化</xa>
<pb n="524"/>
　　﹝出法界次第﹞
　　［一、能作小］，謂菩薩以變化力，能化自他之身，而作小身；或化世界內所有小物，
皆如微塵，是名能作小。（菩薩，梵語具雲菩提薩埵，華言覺有情。）
　　［二、能作大］，謂菩薩以變化力，能化自他之身，而作大身；或化世界內所有大物，
乃至滿虛空中，是名能作大。
　　［三、能作輕］，謂菩薩以變化力，能令自己身輕，亦能令人身輕；或使世界及所有物
，悉令輕如鴻毛，是名能作輕。
　　［四、能作自在］，謂菩薩以變化力，能以大為小，以小為大。以長為短，以短為長。
如是等相，種種自在無礙，是名能作自在。
　　［五、能有主］，主，即主宰也。謂菩薩以變化力，能化為大人，而作主宰，降伏攝受
一切眾生，而得自在，是名能有主。
　　［六、能遠到］，謂菩薩以變化力，而能遠到。凡有四種：一、飛行遠到。二、此沒彼
出。三、移遠令近不往而到。四、一念遍到十方，是名能遠到。
　　［七、能動地］，謂菩薩以變化力，能令大地六種震動，是名能動地。（六種震動者，
一動、二起、三漏、四震、五吼、六擊也。）
　　［八、隨意所欲盡能得］，謂菩薩以變化力，能令一身作多身，多身作一身，通岩透石
，履水蹈空，地作水，水作地；火作風，風作火；金作石，石作金，是名隨意所欲盡能得。

<xa>八種言</xa>
　　﹝出瑜伽師地論﹞
　　言，即言音。瑜伽師地論云：為法師者，處眾宣說，當具八種言也。
　　［一、可喜樂言］，謂法師說法，須有經文證據。其未解者，更為譬喻而說。文句清雅
，言詞顯了，人若聽者，無不欣喜好樂，故名可喜樂言。
　　［二、開發言］，謂法師說法，開發深隱之義，令其顯了。復開發粗淺之義，令解深妙
。使大小之機獲益，故名開發言。
　　［三、善釋難言］，釋，即解釋。難，即疑難。謂法師說法，人若有疑難諮問，須善解
釋，令義理分明，易得開解，故名善釋難言。
　　［四、善分析言］，謂法師說法，辯才無礙，能以善巧言詞，於一法中分析無量義理，
故名善分析言。
　　［五、善順入言］，謂法師說法，須隨順佛經顯了解釋，令其聞者咸皆信順，入於正道
<pb n="525"/>
；終不引餘外道邪論，以惑於人，故名善順入言。
　　［六、引餘證言］，謂法師說法，義或未能通暢，當引餘經之言，證己所說，令人信受
，故名引餘證言。
　　［七、勝辯才言］，謂法師說法，以勝妙辯才，分別一切義理，皆無疑難，故名勝辯才
言。
　　［八、隨宗趣言］，宗，即宗要。趣，即理趣。謂法師說法，須隨順所宗義趣，如理解
釋，令諸眾生悟明法要，故名隨宗趣言。

<xa>八不思議──阿難八不思議</xa>
　　﹝出涅槃經﹞
　　梵語阿難，華言慶喜。經云：佛語文殊師利言：阿難事我二十餘年，具足八種不可思議
。是故，我稱阿難比丘為多聞藏。（梵語文殊師利，華言妙德。梵語比丘，華言乞士。）
　　［一、不受別請］，謂阿難事佛二十餘年，雖多聞第一，出諸弟子之上，動必隨眾，未
嘗受別施主之請，背眾而食也。
　　［二、不受故衣］，謂阿難事佛，雖如來陳故衣服，亦不敢受也。
　　［三、見不非時］，謂阿難為佛侍者，見必以時。如佛對機說法之時，或代眾發問之類
，則至佛所；非此之時，則不往見也。
　　［四、見女人不生欲心］，謂阿難事佛，遠離貪愛，無諸欲想，隨侍應供出入，見諸女
人及天龍女，不生染著之心也。
　　［五、法不再問］，謂阿難事佛，聞所說十二部經，一經於耳，即能解悟，不假再問。
如瀉各瓶之水，置之一瓶，皆能受持也。（十二部經者，一契經、二重頌、三諷頌、四因緣
、五本事、六本生、七希有、八譬喻、九論議、十自說、十一方廣、十二授記也。）
　　［六、知佛所入定］，謂阿難事佛，雖未獲得知他心智，常知如來所入諸定，鑒何等機
，而說何等法要也。
　　［七、知眾會得益］，謂阿難事佛，凡一切眾生到於佛所聞說法要，有現在能得聖果者
，及有後時得者，有得人身、天身者，隨其獲益，所證不同之相，悉能知之也。
　　［八、悉知佛所說法］，謂阿難事佛，聞如來所說之法，雖根器有大小不同，教法有偏
圓之異，而秘密之意，悉能了知也。

<xa>八法──阿難具八法</xa>
<pb n="526"/>
　　﹝出涅槃經﹞
　　梵語阿難，華言慶喜。經云：佛語文殊師利言：阿難具足八法，能持十二部經，是故阿
難為多聞藏。（梵語文殊師利，華言妙德。十二部經，一契經、二重頌、三諷頌、四因緣、
五本事、六本生、七希有、八譬喻、九論議、十自說、十一方便、十二授記。）
　　［一、信根堅固］，信，即信順。根，即能生之義。謂阿難聞如來所說十二部經，信受
堅固；由信心故，則能生長一切善法功德。華嚴經云：信是道源功德母，長養一切諸善法。
是也。
　　［二、其心質直］，質，即質樸之義。謂阿難聞如來所說十二部經，其心質直，常依正
法而住，永離虛妄邪曲之見，故名其心質直。
　　［三、身無病苦］，謂若世間人能以藥物施人者，所感果報，尚得一生少病。何況阿難
累劫熏修其利他之行，莫可測知，豈得現身有於病苦？故名身無病苦。（劫，梵語具雲劫波
，華言分別時節。）
　　［四、常勤精進］，不雜，名精。無間，名進。謂阿難聞如來所說十二部經，一心受持
，如法修習，無有懈怠，故名常勤精進。
　　［五、具足念心］，謂阿難聞如來所說十二部經，心常憶念思惟，不令忘失，故名具足
念心。
　　［六、心無憍慢］，謂阿難聞如來所說十二部經，皆能憶持，而心不放逸，亦不敢憍慢
於眾，故名心無憍慢。
　　［七、成就定意］，謂阿難既聞如來所說十二部經，能依此法修攝其心，得發禪定，故
名成就定意。
　　［八、從聞生智］，謂阿難聞如來所說十二部經，義趣無量，則智慧增明，無不了達，
故名從聞生智。

<xa>八敬戒──尼八敬戒</xa>
　　﹝出翻譯名義引會正記﹞
　　中本起經云：佛成道後，姨母大愛道，求出家學道，佛不許。阿難白佛：願聽出家。佛
言：止，止，無使女人入我法中為沙門也。譬如族姓之家，多女少男，即知其家衰弱，不得
強盛。阿難再請，佛乃說八敬法，若能依此，聽許出家。大愛道頂戴信受，遂度為尼。（梵
語阿難，華言慶喜。梵語沙門，華言勤息。梵語尼，華言女。）
　　［一、尼百歲禮初夏比丘足］，梵語比丘，華言乞士。謂比丘尼壽雖百歲，若見初受戒
<pb n="527"/>
比丘才經一夏者，即當禮拜於足下也。
　　［二、不得罵謗比丘］，謂比丘尼當恭敬比丘，不得妄加罵詈謗毀也。
　　［三、不得舉比丘過］，謂比丘有過，比丘尼不得舉。比丘尼若有過，聽比丘舉，當自
省察也。
　　［四、從僧受具戒］，謂比丘尼奉持具足禁戒，應從大德比丘處求受也。
　　［五、有過從僧懺］，謂比丘尼有過失，應在比丘眾中懺悔自首，以除憍慢之心也。
　　［六、半月從僧教誡］，謂比丘尼每月當二次，於大德比丘處求教誡法，以自策進道業
也。
　　［七、依僧三月安居］，謂比丘尼結夏三月禁足安居，當與比丘同處，朝夕諮問法義，
增益見聞，以自修習也。
　　［八、夏訖從僧自恣］，自，即自陳己過。恣，即恣他舉罪。謂從四月十五日安居至七
月十五日夏竟，應從比丘眾中行自恣法，有過則對眾懺悔也。

<xa>八棄戒──尼八棄戒</xa>
　　﹝出楞嚴義海﹞
　　梵語尼，華言女。棄，卻也。謂尼犯此八罪，棄卻於佛法之外也。
　　［一、殺］，殺即損傷物命也。謂一切有情，皆惜身命。尼若不能憫彼，反更傷殘，是
故為眾所棄也。
　　［二、盜］，盜即竊取他物也。謂尼於他人所有財物，生貪樂心，不與而取，是故為眾
所棄也。
　　［三、婬］，婬即染欲也。謂尼不能以禮自防，以戒自守，貪着色欲，污犯淨行，是故
為眾所棄也。
　　［四、妄］，妄乃虛妄不實也。謂尼隱覆實事，虛言誑他，是故為眾所棄也。
　　［五、觸］，觸即觸著。謂尼若與男身相觸，起染欲心，是故為眾所棄也。
　　［六、八］，八者，八事也。謂尼與染心男子，兩手相捉，或捉其衣，或同入屏處，或
屏處共坐，或共語，或共行，或相倚，或與相期。犯此八事，是故為眾所棄也。（屏處者，
僻靜處也。）
　　［七、覆］，覆即遮覆也。謂尼與大眾說戒作法之時，遮覆他罪，不肯對眾陳露，是故
為眾所棄也。
　　［八、隨］，隨即依也。謂尼於大僧眾中，未與作共住法，而隨彼共住，是故為眾所棄
<pb n="528"/>
也。

<xa>八定</xa>
　　﹝出禪波羅蜜﹞
　　定即攝散歸靜之義。色界、無色界各有四定，故云八定也。
　　［一、初禪天定］，謂人於欲界中修習禪定之時，忽覺身心凝然，運運而動，如雲如影
；又覺遍身毛孔氣息，悉皆出入，入無積聚，出無分散，是名初禪天定。
　　［二、二禪天定］，謂既得初禪天定已，心厭初禪覺觀動散，因攝心在定，澹然澄靜；
覺觀即滅，乃發勝定之喜，如人從暗室中出見日月光明，朗然洞徹，是名二禪天定。（覺觀
者，初心在緣曰覺；細心分別禪味曰觀。）
　　［三、三禪天定］，謂既得二禪天定已，而又厭二禪喜心湧動，定不堅固；因攝心諦觀
，喜心即謝，於是泯然入定，綿綿之樂，從內心發；樂法增長，徧滿身中，於世間樂最為第
一，是名三禪天定。
　　［四、四禪天定］，謂既得三禪天定已，又覺三禪樂法擾心，令不清淨，一心厭離，加
功不止，即得安隱，出入息斷，空明寂靜，如明鏡離垢，淨水無波，湛然而照，萬像皆現；
絕諸妄想，正念堅固，是名四禪天定。
　　［五、空處天定］，空即虛空也。謂既得四禪天定已，猶厭身色繫縛，不得自在，乃轉
加功力，觀察己身，猶如羅縠，內外通徹，一心念空，惟見虛空，無諸色相，其心明淨，無
礙自在，如鳥出籠，飛騰自若，是名空處天定。
　　［六、識處天定］，識，即心也。謂既得空處天定已，即以識心遍緣虛空，而虛空無邊
；以無邊故，定心復散。於是即捨虛空，轉心緣識；與識相應，心定不動，現在過去未來之
識，悉現定中，與定相應，心不分散。此定安隱，清淨寂靜，是名識處天定。
　　［七、無所有處天定］，謂離上空處、識處，故名無所有處。得識處天定已，以心緣現
在過去未來之識，無量無邊，能壞於定。惟有無心識處，心無依倚，乃為安隱。於是即捨識
處，專繫心於無所有處，精勤不懈，一心內淨，怡然寂靜，諸想不起，是名無所有處天定。
　　［八、非想非非想處天定］，謂前識處是有想；無所有處是無想。至此則捨前有想，名
非想；捨前無想，名非非想。蓋此天既得無所有處天定已，又知此處如癡如醉、如眠如暗，
以無明覆蔽，無所覺了，無可愛樂。於是一心專精，即於非有非無，常念不捨，則無所有處
定便自謝滅，加功不已，忽然真實定發，不見有無相貌，泯然寂絕，清淨無為，三界定相無
有過者，是名非想非非想處天定。（三界者，欲界、色界、無色界也。）
<pb n="529"/>

<xa>八倒──凡小八倒</xa>
　　﹝出涅槃經﹞
　　凡即凡夫，小即小乘。倒即顛倒。謂凡夫著有，妄於無常法中計常，苦中計樂，無我計
我，不淨計淨；及小乘之人，但著於空，常計無常，樂計非樂，我計無我，淨計不淨。故有
凡小八倒之名焉。（小乘，即聲聞乘、緣覺乘也。）
　　［一、非常計常］，非常計常者，謂世間一切有為之事，皆悉無常，虛幻不實，豈能長
久。凡夫妄計是常，即成常顛倒。
　　［二、非樂計樂］，非樂計樂者，謂世間五欲之樂，皆是招苦之因。凡夫不了，妄計為
樂，即成樂顛倒。（五欲者，色慾、聲欲、香欲、味欲、觸欲也。）
　　［三、非我計我］，非我計我者，謂此身皆因四大假合而成，本無有我。若一大是我，
三大應非我；若四大俱是我，應有多我，畢竟是誰為我？故知我即不可得。凡夫不了，於自
身中，強生主宰，妄計為我，成我顛倒。（四大者，地大、水大、火大、風大也。）
　　［四、不淨計淨］，不淨計淨者，謂己身、他身，具有五種不淨。凡夫不了，妄生貪著
，執以為淨，即成淨顛倒。（已上四計，是凡夫四倒。五種不淨者，種子不淨、住處不淨、
自體不淨、外相不淨、究竟不淨也。）
　　［五、常計無常］，常即法身常住之義，無常即變異之義。謂聲聞、緣覺，為無明所覆
，於如來常住法身，妄計有生滅變異之相，是名無常顛倒。（無明者，無所明瞭也。）
　　［六、樂計非樂］，樂即涅槃清淨之樂，非樂即苦也。謂二乘為無明所覆，於如來清淨
涅槃，妄計是苦，是名非樂顛倒。（梵語涅槃，華言滅度。二乘者，聲聞乘、緣覺乘也。）
　　［七、我計無我］，我即佛性真實之我，無我，即佛性中無有我也。謂二乘為無明所覆
，不了無我法中而有真我，故於佛性真我之中，妄計無我，是名無我顛倒。
　　［八、淨計不淨］，淨即如來常住之身，非雜食身，非煩惱身，非血肉身，非是筋骨纏
褁之身。二乘為無明所覆，但觀世間一切諸色皆為不淨，不了如來常住法身之淨，是名不淨
顛倒。（已上四計，是小乘四倒。）

<xa>八位胎髒</xa>
　　﹝出法苑珠林﹞
　　［一、羯羅籃］，梵語羯羅籃，華言凝滑。謂初受胎七日，父母二氣凝聚，狀如凝酥，
故名羯羅籃。
<pb n="530"/>
　　［二、遏部曇］，梵語遏部曇，華言疱。謂受胎二七日，狀如瘡疱，故名遏部曇。
　　［三、閉屍］，梵語閉屍，華言凝結。謂受胎三七日，狀如就血，或云聚血，或云軟肉
，故名閉屍。
　　［四、健南］，梵語健南，華言凝厚。謂受胎四七日，漸已堅厚。雖有身、意二根，眼
耳鼻舌四根未具，故名健南。
　　［五、缽羅奢佉］，梵語缽羅奢佉，華言形位。謂受胎五七日，肉團增長，四支身份之
相初現，故名缽羅奢佉。
　　［六、毛髮爪齒位］，謂受胎六七日，毛髮爪齒初具，故名毛髮爪齒位。
　　［七、根位］，謂受胎七七日，眼耳鼻舌諸根圓滿，故名根位。
　　［八、形位］，謂受胎八七日已後，在胎藏中，形相具足，故名形位。

<xa>八種功德──聞經八種功德</xa>
　　﹝出大莊嚴經﹞
　　［一、端正好色］，端正好色者，謂人以正信之心，嚴潔其身，聽聞佛經。以是功德，
報得色身端正，而無丑惡之相也。
　　［二、力勢強盛］，力勢強盛者，謂人以精進勇猛之力，聽聞佛經。以是功德，報得福
力威勢，降伏一切，而不怯弱也。
　　［三、心悟通達］，心悟通達者，謂人聽聞佛經，解知義趣深遠，理與心會，無不通達
。以是功德，故能徹悟一切法相，了無罣礙也。
　　［四、得妙辯才］，得妙辯才者，謂人聽聞佛經，深達一切法相。以是功德，得妙辯才
，能以一句之義，演說無窮也。
　　［五、獲諸禪定］，獲諸禪定者，謂人聽聞佛經，思惟甚深妙義。以是功德，即能攝心
斂念，妄想不生，寂然入定也。
　　［六、智慧明瞭］，智慧明瞭者，謂人聽聞佛經，廣解其義。以是功德，開發本有智慧
，照徹無礙也。
　　［七、出家殊勝］，出家殊勝者，謂人聽聞佛經，厭惡塵俗。以是功德，即出家學道。
復能以所聞之法，傳化於人，為世導師也。
　　［八、眷屬強盛］，得法之人，稱為眷屬。謂人聽聞佛經，復能依經為人演說。以是功
德，生他法身，即成眷屬，展轉流佈，日強日盛也。

<pb n="531"/>
<xa>八關齋戒</xa>
　　﹝出毗婆沙論並雜阿含經﹞
　　關者，禁也。謂禁閉殺盜婬等八罪，使之不犯故也。論云：夫齋者，過中不食也。以八
戒助成齋法，共相支持，故又名八支齋法。每月初八日、十四日、十五日、二十三日、二十
九日、三十日，是為六齋日。於此六日，能修行此八齋戒者，諸天相慶，即為注福祿增壽算
也。
　　［一、不殺生］，不殺生者，謂不斷一切眾生之命也。自不殺生，亦不教人殺生。
　　［二、不偷盜］，不偷盜者，謂不竊取他人財物也。自不偷盜，亦不教人偷盜。
　　［三、不邪婬］，不邪婬者，謂於非己妻妾，不行淫慾之事也。
　　［四、不妄語］，不妄語者，謂自不妄言，亦不可以虛妄之言而誑於他也。
　　［五、不飲酒］，不飲酒者，謂酒是亂性之本，起過之門，故不可酣飲也。
　　［六、不坐高廣大床］，高廣大床者，阿含經云：床高一尺六寸，非高也；闊四尺，非
廣也；長八尺，非大也。但過此量者，名高廣大床，不宜坐也。
　　［七、不著花鬘瓔珞］，不著花鬘瓔珞者，謂不以花為鬘，珠璣為瓔珞，而作身首之飾
也。
　　［八、不習歌舞戲樂］，不歌舞戲樂者，謂自不習歌舞戲樂，及不得輒往他處觀聽，亦
不教人歌舞戲樂也。

<xa>八王日──春秋八王日</xa>
　　﹝出法苑珠林，引提謂經﹞
　　春秋八王日者，是天地陰陽交代之日也。此之八日，帝釋輔臣案行天下，比校善惡，定
生注死，增減罪福。樂善者若能避禁持齋，致生善處也。
　　［一、立春］，立春，則三陽交泰，天氣下降，地氣上升，萬物萌生。是日持齋修道，
即能致福也。
　　［二、春分］，春分，則天地和煦，萬物長茂。是日持齋修道，即能致福也。
　　［三、立夏］，立夏，則草木盛長，百物懷孕。是日持齋修道，即能致福也。
　　［四、夏至］，夏至，則日長之極，生物繁盛。是日持齋修道，即能致福也。
　　［五、立秋］，立秋，則秋令之始，生物將遂。是日持齋修道，即能致福也。
　　［六、秋分］，秋分，則秋律平分，萬物成遂。是日持齋修道，即能致福也。
　　［七、立冬］，立冬，則天氣始肅，萬物斂藏。是日持齋修道，即能致福也。
<pb n="532"/>
　　［八、冬至］，冬至，則一陽初生，履長之始。是日持齋修道，即能致福也。

<xa>八種人起塔</xa>
　　﹝出翻譯名義﹞
　　［一、如來塔］，如來有三義：若云無所從來，亦無所去，此法身義也。第一義諦名如
，正覺名來，此報身義也。乘如實道，來成正覺，此應身義也。謂如來萬德悉備，三覺俱圓
，天上人間所共尊仰，是故滅後，應當起塔供養。（第一義諦者，謂實相中道之理，無二無
別也。萬德者，萬行功德圓滿也。三覺者，自覺、覺他、覺行圓滿也。）
　　［二、菩薩塔］，菩薩，梵語具雲菩提薩埵，華言覺眾生，又云覺有情。謂菩薩上求佛
道，下化眾生，憫物情重，隨類現身，度脫無量，是故滅後，應當起塔供養。
　　［三、緣覺塔］，謂觀十二因緣，覺真諦理，故名緣覺。以其三界生死已盡，能為人天
而作起福田，應當起塔供養。（十二因緣者，一無明、二行、三識、四名色、五六入、六觸
、七受、八愛、九取、十有、十一生、十二老死也三界者，欲界、色界、無色界也。）
　　［四、阿羅漢塔］，梵語阿羅漢，華言無生，又云無學，又云應供。謂三界生死已斷，
故名無生。以其煩惱已盡，無法可學，故名無學。以其應受人天供養，為世福田，故名應供
。是故滅後，應當起塔供養。
　　［五、阿那含塔］，梵語阿那含，華言不來。謂斷欲界惑盡，不來欲界受生，故名不來
。以其應受人天供養，為世福田，是故滅後，應當起塔供養。
　　［六、斯陀含塔］，梵語斯陀含，華言一來，謂欲界有九品思惑，前之六品已斷，後之
三品尚在，更須欲界一番受生，故名一來。以其應受人天供養，為世福田，是故滅後，應當
起塔供養。（思惑者，謂眼等五根對色等五塵而起貪愛也。）
　　［七、須陀洹塔］，梵語須陀洹，華言預流。謂斷三界見惑已盡，預入聖道法流，故名
預流。以其應受人天供養，為世福田。是故滅後，應當起塔供養。（見惑者，謂意根對法塵
而起分別也。）
　　［八、轉輪王塔］，謂轉輪聖王，雖未斷惑，未出三界。然以福德之力，治四天下。又
以十善化育群生，為世之所尊敬。是故滅後，應當起塔供養。（四天下者，東弗於逮、南閻
浮提、西瞿耶尼、北郁單越也。十善者，不殺生、不偷盜、不邪婬、不妄語、不兩舌、不惡
口、不綺語、不貪、不嗔、不邪見也。）

<xa>八福田</xa>
<pb n="533"/>
　　﹝出梵網經並菩薩戒義疏﹞
　　八福田者，謂佛、聖人、僧三種，名敬田；和尚、阿闍黎生我法身者，父母生我肉身者
，此四名恩田；救濟病人，名病田，亦名悲田；此八種皆堪種福，故名田也。若人能盡力從
事此八種者，亦猶農之力田，則獲秋成之利也。
　　［一、佛田］，佛，梵語具雲佛陀，華言覺，謂覺道俱圓，位登極果，世出世間最勝無
比，人能恭敬供養，豈但獲一切福，亦能滅一切罪，故名佛田。（世、出世間者，世謂人、
天，出世間即菩薩、緣覺、聲聞也。）
　　［二、聖人田］，謂菩薩、緣覺、聲聞，出離三界，證悟聖道，具足無量功德智慧，人
能恭敬供養，即獲勝福，故名聖人田。（三界者，欲界、色界、無色界也。）
　　［三、僧田］，僧，梵語具雲僧伽，華言和合眾，謂處眾和同，敬順無諍，是佛弟子。
人能恭敬供養，即獲福利，故名僧田。
　　［四、和尚田］，和尚，梵語鄔波遮迦，于闐國譯雲和尚，華言力生，即教授師也。謂
出家者，因師教誨之力，生長法身，其恩實重，人能供養恭敬，即獲福利，故名和尚田。
　　［五、闍黎田］，闍黎，梵語具雲阿闍黎，華言正行。以能糾正弟子之行，即教授得戒
等師也，因依此戒得生禪定智慧，其恩實重，人能供養恭敬，即獲福利，故名闍黎田。（糾
，督責也。）
　　［六、父田］，父為資形之始，有生成之德，自孩提以至於長，教誡育養，其恩罔極，
為人子者，固當竭力奉養，豈有求福之念。設若心之至，孝之純，則亦自然獲福，故名父田
。
　　［七、母田］，謂母始自懷孕，分娩以至乳哺鞠育，護持長養，愍念劬勞，其恩罔極，
為人子者，固當竭力奉養，豈有求福之念。設若心之至，孝之純，則亦自然獲福，故名母田
。
　　［八、病田］，謂見人有病，即當念其苦楚，用心救療，給與湯藥，則能獲福，故名病
田。

<xa>八福田－－又八福田</xa>
　　此八福田，蓋言救人之危，濟人之乏，恭敬三寶，孝事父母，與夫普度幽靈，脫離苦趣
，亦皆種福之事也。
　　［一、曠路義井］，謂於曠遠道路，穿鑿義井，以濟往來渴乏之人，是為福田。
　　［二、建造橋樑］，謂於通津斷港之處，修造橋樑，用濟往來之人，以免病涉之苦，是
<pb n="534"/>
為福田。
　　［三、平治險隘］，謂道路巇嶮之處，則平坦之；窄隘之處，則開闢之，以免往來顛墜
之患，是為福田。
　　［四、孝養父母］，謂父母為形生之本，教養鞠育，愛念切至，子當竭力奉養，順適親
意，以報劬勞之恩，是為福田。
　　［五、恭敬三寶］，三寶者，佛法僧也，可尊可貴，稱之為寶，以其具大功德，普濟群
生，超登覺岸，故當歸依恭敬，是為福田。
　　［六、給事病人］，謂病患之人，眾苦集身，實可悲憫。當給施湯藥，及所須之物，使
其四大調和，身得安樂，是為福田。（四大者，地大、水大、火大、風大也。）
　　［七、救濟貧窮］，謂貧窮之人，所須缺乏，饑餒逼切，無所哀告。當起慈憫之心，隨
其所須，皆周給之，是為福田。
　　［八、設無遮會］，無遮即週徧之義。謂修設普度大會，使一切沉魂滯魄，悉仗三寶慈
力，皆得脫離苦趣，而獲超升善道，是為福田。

<xa>八福生處</xa>
　　﹝出瑜伽師地論﹞
　　謂修五戒十善，兼行佈施，福業優劣不等，故感報所生之處，則亦高下不同，故名八福
生處。（五戒者，不殺、不盜、不邪婬、不妄語、不飲酒也。十善者，不殺、不盜、不邪婬
、不妄言、不綺語、不兩舌、不惡口、不貪、不嗔、不邪見也。）
　　［一、人中富貴］，人中富貴者，謂天地所生，惟人為貴。既得為人，而又富貴，則其
所修福業，必勝餘人，故於今生得此報也。
　　［二、四天王天］，四天王天者，東方持國天王，南方增長天王，西方廣目天王，北方
多聞天王。此四天王，居須彌山腹。由修施、戒二種最勝福業，是以感報得生其中也。（梵
語須彌，華言妙高。）
　　［三、忉利天］，梵語忉利，華言三十三。昔有三十三人，同修勝業，同生此天，居須
彌山頂。四角各有八宮，中有帝釋殿。帝釋即天主。此天由修施、戒二種福業，勝四天王天
。是以感報得生其中也。（三十三人，其一即帝釋也。餘三十二人之名，經論不載。帝釋，
梵語釋提桓因，華言能天主。言帝釋者，華梵雙舉也。）
　　［四、夜摩天］，梵語夜摩，華言善時。謂時時唱快樂故也。此天由修施、戒二種福業
，勝忉利天，是以感報得生其中也。
<pb n="535"/>
　　［五、兜率天］，梵語兜率，華言知足。謂於上妙五欲知止足故也。此天由修施、戒二
種福業，勝夜摩天，是以感報得生其中也。（五欲者，色慾、聲欲、香欲、味欲、觸欲也。
謂之上妙者，以勝欲界粗弊五欲故也。）
　　［六、化樂天］，化樂天者，謂欲得五欲樂時，皆自變化，以相娛樂故也。此天由修施
、戒二種福業，勝兜率天，是以感報得生其中也。
　　［七、他化天］，他化天者，謂欲得樂境之時，他天為其變化，假他所成，以為己樂故
也。此天，即欲界天主。由修施、戒二種福業，勝化樂天，是以感報得生其中也。
　　［八、梵天］，梵，淨也。謂離欲界垢染，上升色界，故名為淨。若大梵天，即娑婆世
界主。由修施、戒二種福業，勝他化天；又兼修禪定，是以感報得生其中也。（梵語娑婆，
華言能忍。）

<xa>八部鬼眾</xa>
　　﹝出翻譯名義﹞
　　［一、乾闥婆］，梵語乾闥婆，華言香陰。謂不啖酒肉，唯香資陰，是帝釋天樂神也。
（陰，即身也。帝釋，梵語釋提桓因，華言能天主。言帝釋者，華梵雙舉也。）
　　［二、毘舍闍］，梵語毘舍闍，華言啖精氣。謂其啖人精氣及五穀之精氣也。（五穀者
，禾麻黍菽麥也。）
　　［三、鳩槃荼］，梵語鳩槃荼，華言甕形。以其陰似甕故，即厭魅鬼也。
　　［四、薜荔多］，梵語薜荔多，華言餓鬼。以其長劫不聞漿水之名故也。（劫，梵語具
雲劫波，華言分別時節。）
　　［五、諸龍眾］，諸龍眾者，謂龍有四種：一守天宮殿，持令不落；二興雲致雨，利益
人間；三地龍，決江開瀆；四伏藏龍，守轉輪王大福人寶藏也。
　　［六、富單那］，梵語富單那，華言臭餓鬼。是主熱病鬼也。
　　［七、夜叉］，梵語夜叉，華言勇健。有三種：一地夜叉，二虛空夜叉，三天夜叉也。
　　［八、羅剎］，梵語羅剎，華言速疾鬼，又云可畏。以其暴惡可畏故也。

<xa>八熱地獄</xa>
　　﹝出顯宗論﹞
　　在地之下，故名地獄。婆沙論云：南贍部洲，下過五百踰繕那，乃有其獄。然此地獄，
有大有小。大則八寒、八熱，小則一一大獄四門，各有四小獄，共為十六；小獄名為游增獄
<pb n="536"/>
，謂受罪眾生，游彼獄時，其苦轉增故也。（梵語贍部洲，又云閻浮提，華言勝金洲。梵語
踰繕那，又云由旬，華言限量。）
　　［一、想地獄］，此獄，俱舍論中亦名等活地獄。顯宗論云：其中眾生，手生鐵爪，其
爪長利，互相嗔忿，懷毒害想，以爪相攫，肉即墮落；或被斫刺磨搗，想為已死，冷風吹之
，皮肉還生，尋復活起，故名想地獄。
　　［二、黑繩地獄］，謂此獄中，獄卒以熱鐵繩絣牽罪人，然後斬鋸；復有惡風吹熱鐵繩
，籠絡其身，燒皮徹肉，焦骨沸髓，苦毒萬端，故名黑繩地獄。
　　［三、堆壓地獄］，此獄，亦名眾合地獄，獄中有大石山，罪人入至其中，山自然合，
堆壓其身，骨肉糜碎，故名堆壓地獄。
　　［四、叫喚地獄］，謂受罪眾生，既至此獄，獄卒以其罪人擲大鑊中，沸湯烹煮，受諸
痛苦，號啕叫喚，故名叫喚地獄。
　　［五、大叫喚地獄］，謂獄卒既將罪人沸湯烹煮已，業風吹活；又捉向熱鐵鏊中煎熬，
痛苦極切，發聲大叫，故名大叫喚地獄。
　　［六、燒炙地獄］，謂此獄以鐵為城，烈火猛焰，內外燒炙，皮肉糜爛，痛苦萬端，故
名燒炙地獄。
　　［七、大燒炙地獄］，謂獄卒將彼罪人，置鐵城中，烈火燒城，內外俱赤，燒炙罪人；
又有火坑，火焰熾盛，其坑兩岸，復有火山，捉彼罪人，貫鐵叉上，著於火中，皮肉糜爛，
痛苦萬端，故名大燒炙地獄。
　　［八、無間地獄］，謂有罪眾生，至彼受苦，無有間歇，故名無間。此於八熱中又為最
重之獄也。成實論明五種無間：一者，趣果無間。謂有極重罪者，即向彼獄受其果報，無有
間歇。二者，受苦無間，謂至彼獄受諸痛苦，無有間歇。三者，時無間。謂至彼獄受苦，時
節無有間歇。四者，命無間。謂彼地獄，壽命一中劫，無有間歇。五者，形無間。謂彼地獄
受罪眾生，生而復死，死已還生，身形無有間歇也。（一中劫者，二十小劫為一中劫也。）

<xa>八寒地獄</xa>
　　﹝出翻譯名義﹞
　　［一、頞浮陀地獄］，梵語頞浮陀，或云頞部陀，華言疱。謂受罪眾生，因寒苦所逼，
皮肉疱起也。
　　［二、泥賴浮陀地獄］，梵語泥賴浮陀，或云泥刺部陀，華言疱裂。謂受罪眾生，因寒
苦所逼，疱即拆裂也。
<pb n="537"/>
　　［三、阿吒吒地獄］，梵語阿吒吒，或云嚯嚯（皆無翻）。謂受罪眾生，由寒苦增極，
唇不能動，唯於舌中作此聲也。
　　［四、阿波波地獄］，梵語阿波波，或云唬唬婆（無翻），謂受罪眾生，寒苦增極，舌
不能動，唯於唇間作此聲也。
　　［五、嘔喉地獄］，嘔喉地獄者，謂受罪眾生，由寒苦增極，唇舌俱不能動，但於咽喉
內振氣而作此聲也。
　　［六、郁波羅地獄］，梵語郁波羅，或云嗢缽羅，華言青蓮華。謂受罪眾生，由寒苦增
極，皮肉開拆，似此華也。
　　［七、波頭摩地獄］，梵語波頭摩，或云缽特摩，華言紅蓮華。謂受罪眾生，由寒苦增
極，肉色大拆，似此華也。
　　［八、芬陀利地獄］，梵語芬陀利，華言白蓮華。謂受罪眾生，由寒苦增極，皮肉脫落
，其骨之色，似此華故。或云摩訶缽特摩地獄，梵語摩訶缽特摩，華言大紅蓮華，皮肉凍拆
，似此華也。

<xa>八憍配八鳥</xa>
　　﹝出法華文句﹞
　　憍，即矜也。謂人矜誇自己，有勝於他。如鳥有凌高下視之過。故文句引文殊問經，八
憍配八種鳥也。
　　［一、盛壯憍如鴟］，謂人恃己強盛壯大，凌他劣弱，如鴟鷂之鳥，恃強凌弱，故名盛
壯憍如鴟。
　　［二、姓憍如梟］，謂人恃己種姓強大，凌慢於他，如梟，不孝之種，而食其母，故名
姓憍如梟。
　　［三、富憍如雕］，謂人恃己富有財物，凌慢於他，如雕有勢力，執伏眾禽，故名富憍
如雕。
　　［四、自在憍如鷲］，謂人恃己長大，稱意所作，而得自在，凌慢於他，如鷲食宿山林
，去住自由，故名自在憍如鷲。（鷲，鳥名。其鳥黑色，多子。西域多有此鳥。）
　　［五、壽命憍如烏］，謂人恃己壽高，凌慢於他，如烏是反哺之鳥，命長不死，故名壽
命憍如烏。
　　［六、聰明憍如鵲］，謂人恃己聰利明達，凌慢於他，如鵲性至聰，能報人吉凶，故名
聰明憍如鵲。
<pb n="538"/>
　　［七、行善憍如鳩］，謂人恃己能行少善，便即凌慢有德之人，如鳩性雖純，不知自拙
，故名行善憍如鳩。
　　［八、色憍如鴿］，謂人恃己顏容美妙，凌慢於他，如鴿類多種，以色取勝，況復多婬
，故名色憍如鴿。

<xa>八難</xa>
　　﹝出維摩所說經﹞
　　八難者，八處障難也。此之八處，雖感報苦樂有異，而皆不得見佛，不聞正法，故總稱
為難也。
　　［一、在地獄難］，謂南贍部洲之下，過五百由旬，有八寒、八熱等獄，皆名地獄。眾
生因惡業所感，墮於彼處，長夜冥冥，受苦無間，障於見佛聞法，故名地獄難。（梵語贍部
洲，即閻浮提，華言勝金洲。八寒獄者，頞浮陀獄、泥賴浮陀獄、阿吒吒獄、阿波波獄、嘔
喉獄、郁波羅獄、波頭摩獄、芬陀利獄也。八熱獄者，想獄、黑繩獄、堆壓獄、叫喚獄、大
叫喚獄、燒炙獄、大燒炙獄、無間獄也。）
　　［二、在畜生難］，謂畜生種類不一，亦各隨因受報；或為人畜養，或居山海等處。常
受鞭打殺害，又或互相吞啖，受苦無窮，障於見佛、聞法，故名畜生難。
　　［三、在餓鬼難］，謂餓鬼有三種：一其業最重者，長劫不聞漿水之名；二其業次重者
，唯在人間伺求蕩滌膿血糞穢；三其業輕者，時或一飽，加以刀杖驅逼，填河塞海，受苦無
量，障於見佛、聞法，故名餓鬼難。（劫，梵語具雲劫波，華言分別時節。）
　　［四、在長壽天難］，謂此天以五百劫為壽，即色界第四禪中無想天也。言無想者，以
其心想不行，如冰魚蟄蟲。外道修行，多生其處，障於見佛、聞法，故名長壽天難。
　　［五、在北郁單越難］，梵語郁單越，華言勝處。謂此處感報勝東西南三洲也。其人壽
一千歲，命無中夭。為著樂故，不受教化，是以聖人不出其中，不得見佛、聞法，故名北郁
單越難。（東西南三洲者，東弗於逮，西瞿耶尼，南閻浮提也。）
　　［六、盲聾瘖啞難］，謂此等人雖生中國，而業障深重，盲聾瘖啞，諸根不具，值佛出
世而不能見，佛雖說法亦不能聞，故名盲聾瘖啞難。
　　［七、世智辯聰難］，謂世間之人，邪智聰利者，唯務耽習外道經書，不信出世正法，
故名世智辯聰難。
　　［八、生在佛前佛後難］，謂佛出現於世，為大導師，令諸眾生，離生死苦，得涅槃樂
。人有緣者，乃得值遇。其生在佛前、佛後者，由業重緣薄，既不見佛，亦不聞法，故名生
<pb n="539"/>
在佛前佛後難。（梵語涅槃，華言滅度。）

<xa>八苦</xa>
　　﹝出涅槃經﹞
　　［一、生苦］，生苦有五種：一者，受胎。謂識托母胎之時，在母腹中，窄隘不淨。二
者，種子。謂識托父母遺體，其識種子，隨母氣息出入，不得自在。三者，增長。謂在母腹
中，經十月日，內熱煎煮，身形漸成，住在生髒之下，熟髒之上，間夾如獄。四者，出胎。
謂初生下，有冷風、熱風吹身，及衣服等物觸體，肌膚柔嫩，如被物刺。五者，種類。謂人
品有貴富貧賤，相貌有殘缺妍丑，是名生苦。
　　［二、老苦］，老苦有二種：一者，增長。謂從少至壯，從壯至衰，氣力羸少，動止不
寧。二者，滅壞。謂盛去衰來，精神耗減，其命日促，漸至朽壞，是名老苦。
　　［三、病苦］，病苦有二種：一者，身病。謂四大不調，眾病交攻。若地大不調，舉身
沉重。水大不調，舉身胖腫。火大不調，舉身蒸熱。風大不調，舉身倔強。二者，心病。謂
心懷苦惱，憂切悲哀，是名病苦。
　　［四、死苦］，死苦有二種：一者，病死。謂因疾病，壽盡而死。二者，外緣。謂或遇
惡緣，或遭水火等難而死，是名死苦。
　　［五、愛別離苦］，謂常所親愛之人，乖違離散，不得共處，是名愛別離苦。
　　［六、怨憎會苦］，謂常所怨仇憎惡之人，本求遠離，而反集聚，是名怨憎會苦。
　　［七、求不得苦］，謂世間一切事物，心所愛樂者，求之而不能得，是名求不得苦。
　　［八、五陰盛苦］，五陰者，色受想行識也。陰即蓋覆之義，謂能蓋覆真性，不令顯發
也。盛即盛大之義，謂前生、老、病、死等眾苦聚集，故名五陰盛苦。

<xa>八不正見</xa>
　　﹝出大集經﹞
　　［一、我見］，謂眾生於五陰法中，妄計有我、我所，執之為實，強立主宰，是名我見
。（五陰者，色陰、受陰、想陰、行陰、識陰也。我、我所者，我即眾生假名，我所即五陰
之身也。）
　　［二、眾生見］，謂眾生妄計五陰眾共和合而生，是名眾生見。
　　［三、壽命見］，謂眾生於五陰法中，妄計我受一期果報，壽命有長有短，是名壽命見
。（一期者，謂人從生至死也。）
<pb n="540"/>
　　［四、士夫見］，謂眾生妄計我有士夫之用，而能商賈書算營農等事，是名士夫見。
　　［五、常見］，謂眾生於五陰之身，妄計今世雖滅，後世復生，相續不斷，是名常見。
　　［六、斷見］，謂眾生於五陰之身，妄計今世滅已，更不再生，則成斷滅，是名斷見。
　　［七、有見］，謂眾生妄計一切諸法，實從因緣和合而生，執之為有，是名有見。（因
緣者，眼等六根為因，色等六塵為緣也。）
　　［八、無見］，謂眾生於一切諸法，妄計皆無自性，執之為無，是名無見。

<xa>八妄想</xa>
　　﹝出宗鏡錄﹞
　　［一、自性妄想］，謂妄執根塵等法，各有體性，不相混濫，是名自性妄想。
　　［二、差別妄想］，謂妄計色等有可見可對之色，有不可見可對之色，有不可見無對之
色，是名差別妄想。（可見可對色者，即青黃等色，眼可見，亦可對也；不可見可對色者，
即聲香味觸四者，雖不可見，而有對於耳鼻舌身也；不可見無對色者，即意識緣過去所見之
境，皆不可見，亦無表對也。）
　　［三、攝受積聚妄想］，謂妄計色受想行識五蘊之法攝持聚集，而成一切眾生，是名攝
受積聚妄想。
　　［四、我見妄想］，謂於色受想行識五蘊法中，妄計有我，是名我見妄想。
　　［五、我所妄想］，謂於色受想行識五蘊法中，妄執我身及所受用之物，皆為我所，是
名我所妄想。
　　［六、念妄想］，謂妄分別可愛淨境，緣念不斷，是名念妄想。
　　［七、不念妄想］，謂妄分別可憎之境，不起緣念，是名不念妄想。
　　［八、念不念俱相違妄想］，謂於念不念愛憎之境，違理分別，是名念不念俱相違妄想
。

<xa>八部</xa>
　　﹝出翻譯名義﹞
　　夫佛之垂化也，道濟百靈；法之傳世也，慈育萬有。三乘賢聖，既肅爾以歸依；八部鬼
神，亦森然而翊衛。故諸經中，多列八部之眾也。（三乘者，聲聞乘、緣覺乘、菩薩乘也。
）
　　［一、天］，天者，天然自然，樂勝身勝，清淨光明，尊勝無比，故名為天。列位雖多
<pb n="541"/>
，必以大梵帝釋為首。蓋大梵是大千世界之主，帝釋是三十三天之主故也。（大梵，即色界
天也。帝釋，梵語釋提桓因，華言能天主。三十三天主者，謂帝釋與三十二人同修戒善，生
忉利天，而帝釋為天主也。）
　　［二、龍］，龍者神靈之物，孔雀經及大雲等經，各列諸龍並龍王名字不一，皆言其能
護持佛法也。
　　［三、夜叉］，梵語夜叉，華言勇健，亦名暴惡。有三種：一者在地，二者在虛空，三
者在天。地夜叉不能飛騰，虛空與天二夜叉，皆能飛行也。
　　［四、乾闥婆］，梵語乾闥婆，華言香陰。陰，即身也。不啖酒肉，惟香資陰，故名香
陰。是帝釋天主樂神，在須彌山南，金剛窟住。天主欲作樂時，即上天也。（梵語須彌，華
言妙高。）
　　［五、阿修羅］，梵語阿修羅，華言無端正，以男多丑而女端正故，又云非天。謂此神
果報最勝，鄰次諸天，而行非天也。其所居宮殿城郭器用，降於地居天一等；亦有婚姻男女
，法式略如人間。（地居天者，即三十三天及四天王天也。）
　　［六、迦樓羅］，梵語迦樓羅，華言金翅、即金翅鳥神，其翮金色故也。兩翅相去三百
三十六萬里。頸有如意珠，以龍為食。
　　［七、緊那羅］，梵語緊那羅，華言疑神。似人而頭有角，亦帝釋天主樂神也。
　　［八、摩睺羅伽］，梵語摩睺羅伽，華言大腹行。羅什法師云是地龍而腹行，又云是大
蟒神而腹行也。

<xa>八緣──地動八緣</xa>
　　﹝出增一阿含經﹞
　　［一、因水火風動故地動］，經云：此閻浮提地，南北闊二萬一千由旬，東西闊七千由
旬，厚六萬八千由旬。地下有水，厚八萬四千由旬。水下有火，厚八萬四千由旬。火下有風
，厚六萬八千由旬。風下有金剛輪，過去諸佛舍利，咸在其中。或有時大風忽動，火亦隨動
。火既動已，水復隨動。水既動已，地即隨動。故云因水火風動故地動。（梵語閻浮提，華
言勝金洲。梵語由旬，華言限量，或四十里，或六十、八十里也。）
　　［二、菩薩處母胎故地動］，經云：菩薩從兜率天降神來處母胎，是時地亦大動。（梵
語兜率，華言知足。佛在兜率天時，稱為菩薩。）
　　［三、菩薩出母胎故地動］，經云：菩薩出母胎時，是時地亦大動。
　　［四、菩薩成道故地動］，經云：菩薩出家學道，成無上正覺，即名為佛，是時地亦大
<pb n="542"/>
動。
　　［五、佛入涅槃故地動］，梵語涅槃，華言滅度，是時地亦大動。
　　［六、比丘欲現神通故地動］，梵語比丘，華言乞士。經云：有大神通比丘，欲現多種
變化，或分一身為千百身，還復為一。飛行虛空，山石無礙，湧沒自由，是時地亦大動。
　　［七、諸天捨本形位得作天主故地動］，經云：諸天有大神通，神德無量，從彼命終，
還生彼處，由佛德力，捨本天形，得作帝釋，或作梵主，是時地亦大動。（帝釋，梵語釋提
桓因，華言能天主。梵主，即梵天主也。）
　　［八、饑饉刀兵將起故地動］，經云：若眾生命終福盡，或互相攻伐，或值饑饉，或遇
刀兵，是時地亦大動。

<xa>八功德──珠寶八功德</xa>
　　﹝出正法念處經﹞
　　此珠，即轉輪聖王七寶中之神珠寶也。以其具八種功德，故分別之。（輪王七寶者，金
輪寶、白象寶、紺馬寶、神珠寶、玉女寶、典財寶、主兵寶也。）
　　［一、能作光明］，謂此珠於夜闇中能作光明，徧照百由旬，如秋月行空，遠離雲翳；
又能晝日熱時，放冷光明，除諸熱惱，而得清涼也。
　　［二、能濟渴乏］，謂此珠於曠野無水之處，人眾渴乏，能令發清淨水，解一切渴也。
　　［三、隨順王意］，謂此珠若轉輪王憶念水時，即能隨順王意，流清淨水，以濟世之乏
少也。
　　［四、體具眾色］，謂此珠八楞具足，而一一楞，放種種色，青黃赤白等，靡不鮮明也
。（楞，角也。）
　　［五、能離病苦］，謂此珠能令百由旬內，人皆離病，心行正直，一切所欲，無不隨願
也。
　　［六、能降甘雨］，謂此珠勢力，能令惡龍不降惡雨，若其降者，必清淨甘雨也。
　　［七、能生諸物］，謂此珠於無水處及無草木處，能令花木繁茂，池水流湧，無不隨願
也。
　　［八、在處利益］，謂此珠所在之處，人無夭閼，不相殺害，離諸瞋恚，常自和悅也。

<xa>八功德水</xa>
　　﹝出稱讚淨土經﹞
<pb n="543"/>
　　八功德水，謂阿彌陀佛極樂淨土池中之水，有八種功德也。
　　［一、澄淨］，謂其水澄渟潔淨，是為澄淨功德。
　　［二、清冷］，謂其水清瀅涼冷，是為清冷功德。
　　［三、甘美］，謂其水甘甜嘉美，是為甘美功德。
　　［四、輕軟］，謂其水輕浮柔軟，是為輕軟功德。
　　［五、潤澤］，謂其水滋潤澤物，是為潤澤功德。
　　［六、安和］，謂其水人若飲時，身心即得安隱調和，是為安和功德。
　　［七、除患］，謂其水人若飲時，能除飢渴等患，是為除患功德。
　　［八、增益］，謂其水人若飲時，即能長養善根，增益四大，是為增益功德。（四大者
，即人身中地、水、火、風也。）

<xa>八風</xa>
　　﹝亦名八法，出佛地經論﹞
　　謂此八法，世間所愛、所憎，而能扇動人心，名之為風。苟心所有主，安住正法，不為
愛憎之所惑亂，即八風不能動也。
　　［一、利］，利者，利益。謂凡有益於我者，皆名為利。要覽云：得可意事曰利。是也
。
　　［二、衰］，衰者，減也。謂凡有減損於我者，皆名為衰。要覽云：失可意事曰衰。是
也。
　　［三、毀］，毀者，譭謗也。謂因惡其人，構合異語，潛地而訕謗之。要覽云：陰為毀
訕曰毀。是也。
　　［四、譽］，譽即讚譽，謂因喜其人，雖不對面，亦必潛以善言而讚譽之。要覽云：陰
為讚美曰譽。是也。
　　［五、稱］，稱即稱道，謂因推重其人，凡於眾中，必稱道其善以美之。要覽云：陽為
讚美曰稱。是也。
　　［六、譏］，譏者，誹也。謂因惡其人，本無其事，妄為實有，對眾明說。要覽云：陽
為誹刺曰譏。是也。
　　［七、苦］，苦即逼迫之義，謂或遇惡緣惡境，身心受其逼迫。要覽云：逼惱身心曰苦
。是也。
　　［八、樂］，樂即歡悅之意，謂或遇好緣好境，身心皆得歡悅。要覽云：適悅身心曰樂
<pb n="544"/>
。是也。

<xa>八種粥</xa>
　　﹝出十誦律﹞
　　佛在迦屍國竹園中，與諸比丘一處安居。爾時，諸居士作種種粥，持詣竹園，以施佛僧
。故有八種之名。（梵語比丘，華言乞士。居士者，清淨自居也。）
　　［一、酥粥］，酥粥者，謂以牛馬等酥，和於米粟，煮為粥也。
　　［二、油粥］，油粥者，謂以荏酥麻等油，和於米粟，煮為粥也。
　　［三、胡麻粥］，胡麻粥者，謂取胡麻子，和於米粟，煮為粥也。
　　［四、乳粥］，乳粥者，謂以牛馬等乳，和於米粟，煮為粥也。
　　［五、小豆粥］，小豆粥者，謂以綠豆、赤豆等，和於米粟，煮為粥也。
　　［六、摩沙豆粥］，摩沙豆，疑即大豆也。蓋梵語摩訶，華言大，今雲摩沙者，乃梵音
，遠近不同也。謂以此豆，和於米粟，煮為粥也。
　　［七、麻子粥］，麻子粥者，謂以黃麻子，和於米粟，煮為粥也。
　　［八、薄粥］，薄粥者，或用米，或用粟，煮為稀粥也。

<xa>八不淨物</xa>
　　﹝出華嚴經隨疏演義鈔﹞
　　佛在世時，誡諸弟子乞食自活，少欲知足，不許畜此等物，以其能生貪戀計著之心，染
污梵行。故有此八不淨之名也。（梵行，即淨行也。）
　　［一、置買田宅］，謂比丘當依眾居止，勤修出世清淨無為之道。若私置田宅，以圖自
足，是為不淨。（梵語比丘，華言乞士。）
　　［二、種植根栽］，謂比丘當勤修道業，於世間資生之事，不生貪著，若不為眾，私自
種植田園，內妨行業，是為不淨。
　　［三、貯聚谷粟］，謂比丘當乞食資身，清淨活命。若不為眾，私自藏貯谷粟米麥，是
為不淨。
　　［四、畜養奴婢］，謂比丘當閑居淨處，修攝其心，行安樂行。若不為眾，畜養奴婢，
驅使作務，是為不淨。
　　［五、畜養群畜］，謂比丘當持禁戒，慈心不殺，若畜養牛馬等畜孳生之類，以污梵行
，是為不淨。
<pb n="545"/>
　　［六、藏積金銀錢寶］，謂比丘當以清雅為高，安貧樂道，身無長物，若貪積世間所重
金銀資財等物，資生求利，計算出納，有乖道行，是為不淨。
　　［七、藏積象牙刻鏤等物］，謂比丘當奉佛戒，志尚儉素，於諸玩好，心不貪戀；布衣
草座，常懷知足。若貪世間稀有雕飾之物，是為不淨。
　　［八、藏積銅鐵釜鑊以自煮櫤］，謂比丘與眾居止，當與眾同餐，或乞食自活，勵精梵
行，成就道業，若藏積釜鑊，以自煮櫤，別眾而食，是為不淨。

<xa>八依</xa>
　　﹝出瑜伽師地論﹞
　　［一、施設依］，施設，猶建立也。謂人依五蘊中，假用言說，施設我及眾生各各不同
，有如是生類，如是種姓，如是名字，如是飲食，如是苦樂壽夭等，是名施設依。（五蘊者
，色蘊、受蘊、想蘊、行蘊、識蘊也。）
　　［二、攝受依］，攝受，含攝容受也。謂人依於父母妻子奴婢僮僕等，以為我所攝受，
故名攝受依。
　　［三、住持依］，謂人依段、觸、思、識四種之食，則能攝養諸根，住立支持，故名住
持依。（段食者，段即分段，謂以香味解三塵為體，入腹變壞，資益諸根也。觸食者，謂眼
識等所對色等諸塵，柔軟細滑等觸，而生喜樂，資益諸根也。思食者，謂第六意識，思於可
愛之境，生希望意而潤益諸根也。識食者，識即第八識也。謂由前三食勢分所資，能令此識
增勝，執持諸根也。）
　　［四、流轉依］，謂人依五蘊中受想行識四心，起諸煩惱業因，流轉三界生死，故名流
轉依。
　　［五、障礙依］，謂諸天魔外道，隨有修善法處，即往其前，為作障礙，故名障礙依。
　　［六、苦惱依］，謂人依於欲界，領受一切憂苦，不生厭離之心，故名苦惱依。
　　［七、適悅依］，謂人依諸禪定，靜息思慮，身心湛寂，得法喜樂，故名適悅依。
　　［八、後邊依］，謂阿羅漢三界惑業已盡，更不受生。其最後身，依有餘涅槃而住，故
名後邊依。（梵語阿羅漢，華言無生，又云無學。三界者，欲界、色界、無色界也。有餘涅
槃者，羅漢三界惑業已盡，尚餘色身未滅故也。梵語涅槃，華言滅度。）

<xa>九惱──佛具九惱</xa>
　　﹝出大智度論並興起行經﹞
<pb n="546"/>
　　如來已離一切障礙，成就無量諸勝功德，豈有如是種種業報之實。蓋亦善巧方便，令諸
眾生，知造善惡業因，必有苦樂果報。故說此九種惱事也。
　　［一、六年苦行］，佛言：往昔波羅柰城邊，有婆羅門子，名火鬘；復有瓦師之子，名
護喜。二子少小心相敬念。護喜謂火鬘曰：共見迦葉如來。火鬘答曰：何用見此髡道人。如
是至三後日，護喜復曰：可共暫見。答曰：何用見此髡頭道人。何有佛道。於是護喜捉火鬘
頭曰：為汝共見如來。火鬘驚怖，心念此非小緣，必有好事耳。即曰：今放我頭，我共汝去
。既至佛所，禮迦葉足。護喜白佛：火鬘不識三寶，願佛開化。火鬘睹佛相好，心生歡喜，
出家學道。時火鬘者，即我身是。護喜者，我為太子逾城出家時，作瓶天子導我者是。我往
昔以惡言道迦葉佛，故受諸苦報。由此餘殃，今欲臨成佛時，復受六年苦行也。（梵語波羅
柰，華言江繞城。梵語婆羅門，華言淨行。梵語迦葉，華言飲光。三寶者，佛寶、法寶、僧
寶也。作瓶天子，即色界淨居天也。）
　　［二、孫陀利謗］，佛言往昔波羅柰城，有博戲人，名淨眼。時有婬女，名鹿相。淨眼
誘此女人，共車出城，至樹園中，共相娛樂。時彼園中，有辟支佛修行道法。淨眼待辟支佛
入城乞食，遂殺鹿相，埋辟支佛廬中。後累辟支佛，將至死地。淨眼見已，即起悲心，我所
造作，自當受之。故自說罪因，國王即殺淨眼。時彼淨眼者，則我身是。彼鹿相者，孫陀利
是。以是因緣，無數千歲，受無量苦。今雖得佛，由此餘殃，故獲孫陀利女謗也。（辟支佛
，梵語辟支迦羅，華言緣覺。）
　　［三、木槍］，佛在羅閱只竹園精舍，入城乞食。忽有木槍，迸在佛前。心自念言，此
是宿緣，我當受之。眾見驚愕。佛復心念：現償宿緣，使眾人見，不敢造惡。便踴身虛空，
去地一仞。木槍逐佛，乃至七由延，槍亦隨之。佛於空中化一青石。厚闊十二由延，佛立石
上，槍即穿石出在佛前；又化地水火風，各厚闊十二由延，佛立其上，槍亦穿過。佛復上四
天王宮，次第乃至梵天，槍亦次第而上，至於佛前。所過諸天，與說宿緣。佛復從梵天下，
至羅閱只城，槍亦尋下。國人隨從，看此因緣，佛恐眾人見償此緣，皆悶死。是故佛語眾人
，各自還歸，亦敕諸比丘眾，各還房已。佛便心念，當償宿緣。遂疊大衣，敷座而坐。即展
右足，木槍便從足趺徹過。舍利弗等，皆至佛所，禮拜慰問。為說宿緣：往昔有兩部主賈客
，入海取寶，後遇水漲爭船。第二部主與第一部主格戰。第二部主以鑹矛，鑹第一部主腳過
，即便命終。佛告舍利弗，爾時第二部主者，即我身是。第一部主者，今提婆達兜是。我時
鑹彼腳，以是因緣，受諸苦報。今雖得佛，由此殘緣，故受木槍刺腳也。（梵語羅閱只，華
言王舍城。梵語由延，即由旬，華言限量。四天王者，東方持國天王、南方增長天王、西方
廣目天王、北方多聞天王也。梵語比丘，華言乞士。梵語舍利弗，華言鶖子。梵語提婆達兜
<pb n="547"/>
，亦云提婆達多，又云調達，華言天熱。）
　　［四、馬麥］，佛言過去世時，有比婆葉如來，在槃頭摩跋城中，與大比丘眾俱。有槃
頭王與諸臣民請佛供養，及比丘僧，佛默然許之。王還，具饌已畢，即執香爐，啟曰：唯願
屈尊來受我供。佛敕大眾往詣王宮。食畢各還。時為病比丘取食而歸。爾時城中有婆羅門，
教五百童子。佛從婆羅門所過時，婆羅門見食香美，便起妒意。此髡沙門，正應食馬麥，不
應食甘饌。亦教童子言，此等師主，皆食馬麥。時婆羅門者，即我身是。五百童子者，五百
羅漢是。我時言他食馬麥故，受諸苦報，今雖得佛，由此殘緣，我及眾等於毗蘭邑食馬麥九
十日也。（梵語沙門，華言息心，又云勤息、比婆葉、槃頭摩、跋毗蘭俱無翻。）
　　［五、流離王殺釋種］，佛在世時，波斯匿王新紹王位，使臣求親於迦毗羅國釋種之家
，時摩訶男婢生一女，顏貌端正，送與波斯匿王。後生一子，名曰流離。及年八歲，與梵志
子好苦，詣摩訶男家。時迦毗羅國新起一講堂，欲請如來於中供養。爾時流離太子往至講堂
，即升師子之座。時諸釋種見之，罵言：此婢生物，敢入中坐。於是出語梵志子好苦曰：此
諸釋種，捉我毀辱，乃至於此。我後紹王位時，汝當告我此事。流離太子後紹王位，好苦以
前事告之。流離集兵往伐釋種。佛告比丘，往昔之時，此羅閱城有捕魚村。時世饑儉，彼村
有池多魚。時城中人向於池中捕魚食之。池中有二種魚，一名麩，二名多舌，各懷報怨。時
有一小兒在岸，見魚跳而喜，以杖打彼魚頭。爾時羅閱人者，今釋種是。麩魚者，今流離王
是。多舌魚者，今梵志好苦是。小兒者，即我身是。以是因緣，故流離王殺釋種也。（梵語
波斯匿，華言勝軍。梵語迦毗羅，華言黃色。）
　　［六、乞食空缽］，佛嘗入婆羅門聚落中乞食不得，空缽而還。
　　［七、旃荼女謗］，佛言往昔有佛，名盡勝如來。會中有兩種比丘，一名無勝，一名常
歡。時波羅柰城有大愛長者婦，名善幻。兩種比丘往來其家，以為檀越。無勝比丘為斷漏故
，供養無乏。常歡比丘結使未除，供養微薄。常歡比丘興嫉妒心，誹謗無勝與善幻通，不以
道法供養，乃恩愛耳。時常歡者，則我身是。善幻婦者，今旃荼是（旃荼亦名旃沙）。我時
謗無勝，故受諸苦報，今雖得佛，由此餘殃，我為外道比丘王臣說法之時，卻被多舌童女，
係盂起腹，來至我前，謗曰：沙門何以不說家事？乃說他事。今汝自樂，不知我苦。汝先共
我通，使我有身，今當臨月。事須酥油以養小兒，盡當給我，爾時眾會皆低頭默然。時釋提
桓因化作一鼠，入其衣裹，嚙盂系斷，忽然落地。眾等見已，皆大歡喜。（旃荼，梵語具雲
旃荼羅，華言嚴幟，又云屠者。謂惡業自嚴行時，搖鈴持竹為標幟也。梵語檀，華言施。言
檀越者，華梵兼舉耳。謂能行施，則超越貧窮之海也。斷漏者，言斷生死之漏也。結使者，
即惑業也。梵語釋提桓因，華言能天主。）
<pb n="548"/>
　　［八、調達推山］，佛往昔於羅閱只城，有長者名須檀，家富多財，子名須摩提。其父
須檀命終已後，摩提異母弟名修耶舍摩提，不欲與弟分財。一日與弟執手，共登耆闍崛山，
將至高崖，便推置崖底，以石塠之，其弟命絕。佛告舍利弗：長者須檀者，我父王白淨是也
。須摩提者，則我身是。修耶舍者，今提婆達多是也。以是因緣，我於耆闍崛山經行，為提
婆達多舉崖石以擲我頭，山神以手接石，石邊小片，迸中我腳，拇指破而血出。（梵語耆闍
崛，華言鷲頭，即靈鷲山也。須檀、須摩提俱無翻。）
　　［九、寒風索衣］，佛於阿羅婆伽林中，冬至前後，八夜寒風破竹，嘗索三衣御寒。（
阿羅婆伽無翻。）

<xa>九部──大乘九部</xa>
　　﹝出大智度論﹞
　　謂佛所說大乘諸經，無因緣、論議、譬喻之三部，故云九部也。以大乘直說大法，不假
因緣；唯談圓理，故絕論議；獨顯真常，不待譬喻，是以大乘諸經，唯存方廣等九部也。別
論雖爾，若通而言之，凡大小乘經，無不具有十二部也。
　　［一、修多羅］，梵語修多羅，華言契經。契者，上契諸佛之理，下契眾生之機也。經
，法也、常也，乃聖教之總名。今言修多羅，即經中長行之文也。謂直說法相，隨其義理長
短，不以字數為拘，是為長行。
　　［二、祇夜］，梵語祇夜，華言應頌，又云重頌，或云偈。謂應前長行之文，重宣其義
也。或二句、四句、六句、八句乃至多句等。皆名為頌。
　　［三、伽陀］，梵語伽陀，華言諷頌。謂不頌長行之文，但直說偈句，如金光明經中空
品等是也。亦名孤起。如楞嚴經中，阿難讚佛偈云：妙湛總持不動尊。等是也。（楞嚴，梵
語具雲首楞嚴，華言健相分別。梵語阿難，華言慶喜。）
　　［四、伊帝目多］，梵語伊帝目多，華言本事。謂如來說諸菩薩等因地所行之事也。如
法華經中，說藥王菩薩，曾於日月淨明德佛所，得法歡喜，然身然臂，以為供養，行諸苦行
，求菩提道。等是也。（菩薩，梵語具雲菩提薩埵，華言覺有情。）
　　［五、闍多伽］，梵語闍多伽，華言本生。謂佛說諸菩薩等本地受生之事，及自說為菩
薩時，修諸苦行等事。如涅槃經云：比丘當知，我於過去，作鹿、作羆、作獐、作兔、作粟
散王、轉輪聖王、龍、金翅鳥諸如是等，行菩薩道時，所受身之類。是也。
　　［六、阿浮達磨］，梵語阿浮達磨，華言未曾有，亦云希有。如佛生時，即行七步，足
跡之處，皆有蓮華，放大光明，徧照十方世界，而發是言：我是度一切眾生生老病死者。地
<pb n="549"/>
大震動，天雨眾華，樹出音聲，作天妓樂，如是等無量希有之事，是名未曾有。又四眾等，
凡有聞所未聞，見所未見，皆名未曾有。（四眾者，比丘、比丘尼、優婆塞、優婆夷也。）
　　［七、優陀那］，梵語優陀那，華言自說。謂無有人問，如來以他心智，觀眾生機，而
自宣說。如楞嚴會上說五十種魔事，不待阿難請問。又如阿彌陀經，無有緣起，自告舍利弗
等是也。（五十種魔事者，謂於色、受、想、行、識五陰中，各有十種也。梵語阿彌陀，華
言無量壽。梵語舍利弗，華言鶖子。）
　　［八、毗佛略］，梵語毗佛略，華言方廣。正理名方，包富名廣。謂大乘方等經典，其
義廣大，猶如虛空。即諸經之理體也。
　　［九、和伽羅］，梵語和伽羅，華言授記，謂如來為諸菩薩、緣覺、聲聞授作佛記。如
法華經云：汝阿逸多，於當來世而成佛道，號曰彌勒。等是也。（梵語阿逸多，華言無能勝
。梵語彌勒，華言慈氏。）

<xa>九會說──華嚴九會說</xa>
　　﹝出華嚴經隨疏演義鈔﹞
　　華嚴者，謂如來以萬行因華，莊嚴法身果德也。九會說者，如來與菩薩四眾、天龍八部
，於菩提場等處，九番聚會而廣說此法也。（菩薩，梵語具雲菩提薩埵，華言覺有情。四眾
者，比丘、比丘尼、優婆塞、優婆夷也。八部者，天龍、夜叉、乾闥婆、阿修羅、迦樓羅、
緊那羅、摩睺羅伽也。梵語菩提，華言道，樹名也，如來於此樹下成道，故其處名菩提場。
）
　　［第一會］，此會菩提場，普賢菩薩說如來依報因果法門，自第一捲至十一卷，共六品
經。（依報者，即所依之國土也。六品者，世主妙嚴品，如來現相品，普賢三昧品，世界成
就品，華藏世界品，毗盧遮那品也。）
　　［第二會］，此會普光明殿，文殊師利菩薩等說十信等法門，自第十二捲至十五卷，共
六品經。（普光明殿者，其殿眾寶所成，光明照映。又佛於中說法，普放光明故也。梵語文
殊師利，華言妙德。十信者，信心、念心、精進心、慧心、定心、不退心、護法心、回身心
、戒心、願心也。六品者，如來名號品，四聖諦品，光明覺品，菩薩問明品，淨行品，賢首
品也。）
　　［第三會］，此會忉利天宮，法慧菩薩說十住等法門，自第十六捲至十八卷，共六品經
。（梵語忉利，華言三十三，即帝釋等三十三天所居之處也。十住者，發心住、治地住、修
行住、生貴住、方便具足住、正心住、不退住、童真住、法王子住、灌頂住也。六品者，升
<pb n="550"/>
須彌山頂品，須彌山頂偈讚品，十住品，梵行品，初發心功德品，明法品也。）
　　［第四會］，此會於夜摩天宮，功德林菩薩說十行等法門，自第十九捲至二十一卷，共
四品經。（梵語夜摩，華言善時分。以此天時時唱快樂故也。十行者，歡喜行、饒益行、無
嗔恨行、無盡行、離癡亂行、善現行、無著行、尊重行、善法行、真實行也。四品者，升夜
摩天宮品，夜摩宮中偈讚品，十行品，十無盡藏品也。）
　　［第五會］，此會兜率天宮，金剛幢菩薩說十迴向等法門，自第二十二捲至三十三卷，
共三品經。（梵語兜率，華言知足，以此天於五欲境知止足故也。十迴向者，救護眾生離眾
生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴向
、隨順等觀一切眾生迴向、真如相迴向、無縛解脫迴向、法界無量迴向也。三品者，兜率天
宮品，兜率天宮偈讚品，十迴向品也。）
　　［第六會］，此會他化天宮，金剛藏菩薩說十地法門，自第三十四捲至三十九卷，共一
品經。（他化者，謂諸欲樂境不勞自化，皆由他化而自在受用，即他化自在天也。十地者，
歡喜地、離垢地、發光地、焰慧地、難勝地、現前地、遠行地、不動地、善慧地、法雲地也
。一品即十地品也。）
　　［第七會］，此會復於普光明殿，毗盧遮那如來說阿僧祇數量法門，普賢菩薩亦說十大
三昧等及等覺法門，自第四十捲至五十二卷，共十一品經。（梵語毗盧遮那，華言徧一切處
。梵語阿僧祇，華言無數。梵語三昧，華言正定。等覺者，去後妙覺佛位，猶有一等，勝前
諸位，得稱覺也。十大三昧者，普光大三昧、妙光大三昧、次第遍往諸佛國土大三昧、清淨
深入行大三昧、知過去莊嚴藏大三昧、智光明藏大三昧、了知一切世界佛莊嚴大三昧、眾生
差別身三昧、法界自在大三昧、無礙輪大三昧也。十一品者，十定品，十通品，十忍品，阿
僧祇品，如來壽量品，諸菩薩住處品，佛不思議法品，如來十身相海品，如來隨好光明功德
品，普賢行品，如來出現品也。）
　　［第八會］，此會復於普光明殿，普賢菩薩說離世間法門，自第五十三捲至五十九卷，
共一品經。（離世間法者，謂超越世間大乘之法也。一品即離世間品也。）
　　［第九會］，此會逝多林，文殊師利菩薩等說入法界法門，自第六十捲至八十卷，共一
品。（梵語逝多，華言勝林，即給孤獨園也。法界者，交徹融攝，故曰法界。即諸佛平等法
身之理也。一品，即入法界品也。）

<xa>九種大禪</xa>
　　﹝出地持經﹞
<pb n="551"/>
　　禪，梵語具雲禪那，華言靜慮。謂菩薩既憑弘誓利益眾生，則當進修深廣大行。然深廣
之行，莫若禪定。言禪，則一切皆攝。所謂若諸菩薩成道，轉法輪，入涅槃，勝妙功德，思
惟修法，利生方便，皆在其中。是故說此九種禪定之相也。（梵語涅槃，華言滅度。）
　　［一、自性禪］，謂於菩薩藏，聞思從前所行世間、出世間善，一心安住，或止分，或
觀分，或俱分，無不攝也。（菩薩藏者，菩薩所修之法藏也。聞思從前所行世間、出世間善
者，聞持思念已往所行世間、出世間一切善法也。止分者，謂攝心不散，即定也。觀分者，
謂分別照了，即慧也。俱分者，謂止觀雙修，定慧平等也。分者，位也。謂安於止觀相應位
分也。菩薩於所修法藏，聞持思念過去所行一切善法，一心安住，止觀平等大慧利益眾生也
。而言自性者，謂菩薩所修之禪，觀心實相，不從外得，即本有之定也。）
　　［二、一切禪］，謂修此禪定，則自行化他，一切諸法，無不攝也。名有三種：一者，
現法樂住禪，謂離一切妄想，身心止息，第一寂滅，捨離味著，及一切相，現得法喜之樂，
而住於定也。二者，出生三昧功德禪，謂出生種種不可思議，無量無數一切三昧功德也。三
者，利益眾生禪，謂眾生所作，皆與同事；復以法義開導饒益，莫不令其離苦得樂也。（捨
離味著及一切相者，謂內於禪定之味，外及一切諸相，心能捨離而不樂著也。梵語三昧，華
言正定。同事者，謂隨諸眾生，同其行事而饒益之也。）
　　［三、難禪］，難禪者，謂此禪定，不易修也。名有三種：第一難禪，謂久習勝妙禪定
，於諸三昧心得自在，哀愍眾生，欲令成就，捨第一禪樂而生欲界也。第二難禪，謂依此定
，出生無量無邊不可思議諸深三昧，出過聲聞、辟支佛上也。第三難禪，謂依此定，得無上
菩提也。（第一禪樂者，即勝妙禪定之樂也。辟支，梵語具雲辟支迦羅，華言緣覺。梵語菩
提，華言道。）
　　［四、一切門禪］，門即出入之義。謂一切禪定，皆由此門而出，名有四種：一者，有
覺有觀禪，謂初心在緣名覺，細心分別禪味曰觀，即色界初禪定也。二者，喜俱禪，謂得此
禪定，喜心共發，即第二禪也。三者，樂俱禪，謂得此禪定，則發勝妙之樂，即第三禪也。
四者，捨俱禪，謂入此禪，則心平等而無善惡憎愛之意，即第四禪也。
　　［五、善人禪］，謂一切善法，無所不攝，乃大善根眾生之所共修。名有五種：一者，
不味著，謂於禪定之味，不樂著也。二者，慈心俱，謂愛念眾生之心，與禪俱發也。三者，
悲心俱，謂悲愍眾生之心，與禪俱發也。四者，喜心俱，謂歡喜眾生離苦得樂之心，與禪俱
發也。五者，捨心俱，謂無憎無愛，平等之心，與禪俱發也。
　　［六、一切行禪］，謂大乘一切行法，無不含攝。名有十三種：一者，善禪，謂此禪定
，能攝一切善法也。二者，無記化化禪，謂不待作意思惟，自然能於定中，作種種變化而無
<pb n="552"/>
窮也。三者，止分禪，謂攝心不散，與定相應也。四者，觀分禪，謂分別照了，與慧相應也
。五者，自他利禪，謂正定現前，則能自利利他也。六者，正念禪，謂於定中，正念思惟，
無諸雜想也。七者，出生神通力功德禪，謂得此大定，則一切神通功德，悉皆由之而出生也
。八者，名緣禪，謂於一切諸法名相因緣，悉得通達無礙也。九者，義緣禪，謂於一切諸法
義理因緣，悉能通達曉了也。十者，止相緣禪，謂於寂靜因緣之相，圓明洞徹，永離一切散
亂也。十一者，舉相緣禪，謂能照了諸法起滅因緣，悉皆清淨無礙也。十二者，捨相緣禪，
謂於一切善惡法相因緣，悉皆捨離，清淨而無染著也。十三者，現法樂住第一義禪，謂因此
定，現得法喜之樂，而安住於第一義也。（第一義者，謂實相中道之理，無二無別也。）
　　［七、除惱禪］，謂修此禪定，能除滅眾生種種苦惱，名有八種：一者，咒術所依禪，
謂因此定，能以咒術之力，除諸毒害霜雹寒熱鬼病，一切苦患也。二者，除病禪，謂因此定
，能除地水火風四大所起眾病也。三者，雲雨禪，謂因此定，能興致甘雨，銷滅災旱，救諸
饑饉也。四者，等度禪，謂因此定，能濟諸恐難，及一切水陸人非人怖也。五者，饒益禪，
謂因此定，能以飲食饒益曠野飢渴眾生也。六者，調伏禪，謂因此定，能以財物調伏眾生也
。七者，開覺禪，謂因此定，能覺悟迷惑眾生也。八者，等作禪，謂因此定，能令眾生所作
悉皆成就也。（非人者，即龍鬼之類也。）
　　［八、此世他世樂禪］，謂修此禪定，能令眾生，悉得現在未來一切之樂，名有九種：
一者，神足變現調伏眾生禪，謂因此定，而能變現種種神足通力，調伏一切眾生也。二者，
隨說調伏眾生禪，謂因此定，而能隨順說法，調伏一切眾生也。三者，教誡變現調伏眾生禪
，謂因此定，能以正法，教誨誡諭調伏一切眾生也。四者，為惡眾生示惡趣禪，謂因此定，
能為惡業眾生，示現修羅、餓鬼、畜生、地獄等趣，令其改惡遷善也。五者，失辯眾生以辯
饒益禪，謂因此定，而於眾生不能辯說正法者，即以辯才而饒益之，令其心識開悟也。六者
，失念眾生以念饒益禪，謂因此定，而於眾生失正念者，能以正念而饒益之，令其邪見不生
也。七者，造不顛倒論微妙讚頌摩得勒伽為令正法久住世禪，謂因此定，開發妙慧，心不顛
倒，能造微妙讚頌，摩得勒伽之論，而令正法流通，久住於世也。八者，世間技術義饒益攝
取眾生禪，謂因此定，能以書數算計資生方法，如是等種種眾具，攝取饒益一切眾生也。九
者，暫息惡趣放光明禪，謂因此定，放大光明，暫令修羅等趣，息其苦惱也。（神足者，謂
神通滿足也。梵語摩得勒伽，亦云摩怛理伽，華言本母，即論名，謂能興立教義，為本為母
故也。）
　　［九、清淨淨禪］，謂依此禪定，一切煩惱惑業悉皆斷盡，即得大菩提清淨之果，名為
清淨；重言淨者，以清淨之相，亦不可得也。名有十種：一者，世間清淨淨、不味不染污禪
<pb n="553"/>
，謂依此定，於一切天人所修世間禪定，悉不味著，亦不見有染污之相，名為清淨。重言淨
者，以此淨相亦不可得也。二者，出世間清淨淨禪，謂依此定，於一切聲聞、緣覺所修出世
間禪、定，悉無染礙，名為清淨，重言淨者，以此淨相，亦不可得也。三者，方便清淨淨禪
，謂依此定，能善巧方便演說無量妙法，化度一切眾生，悉無染礙，名為清淨，重言淨者，
以此淨相了不可得也。四者，根本清淨淨禪，謂依此定，於色界四禪根本之定，悉無染礙，
名為清淨，重言淨者，以此淨相亦不可得也。五者，根本上勝進清淨淨禪，謂依此定，於色
界四禪根本，雖得最上殊勝增進之定，悉無染礙，名為清淨，重言淨者，以此淨相亦不可得
也。六者，入住起力清淨淨禪，謂依此定，或入或住，或起力用自在，，無染無礙，名為清
淨，重言淨者，以此淨相亦不可得也。七者，捨復入力清淨淨禪，謂依此定，捨而復入，力
用自在，無染無礙，名為清淨，重言淨者，以此淨相，亦不可得也。八者，神通所作力清淨
淨禪，謂依此定，能以種種神通力用變現自在，利益一切，悉無染礙，名為清淨，重言淨者
，以此淨相亦不可得也。九者，離一切見清淨淨禪，謂依此定，而於斷常有無一切諸見，悉
皆遠離，而無染礙，名為清淨，重言淨者，以此淨相亦不可得也。十者，煩惱智障斷清淨淨
禪，謂依此定，於見、思等諸煩惱惑，及障理之智，皆已斷滅，悉無染礙，名為清淨，重言
淨者，以此淨相亦不可得也。（四禪者，初禪、二禪、三禪、四禪也。根本定者，謂四禪之
定，為諸禪之根本。能出生一切禪定也。斷常者，謂外道妄計此身滅已更不再生，名斷見；
復計此身滅已還生，名常見也。障理之智者，謂聲聞雖得人空之智，若大乘菩薩，以此智，
即是障理之惑故也。）

<xa>九次第定</xa>
　　﹝出法界次第﹞
　　九者，自初禪至滅受想定，凡九種也。次第者，謂人若入禪時，智慧深利，能從一禪又
入一禪，如是次第而入，心心相續，不生異念，無間無雜；定者，攝心不亂也。
　　［初禪次第定］，謂人修禪定，離欲界惡不善法，有覺有觀，離生喜樂，定觀均齊，其
心次第而入，無有雜念間隔也。（有覺有觀者，初心在緣曰覺，細心分別禪味曰觀，即是初
禪之定相。離生喜樂者，慶悅之心名為喜，恬淡之心名為樂；初禪既離欲界惡不善法，故生
此喜樂也。定觀均齊者，觀即是慧，所謂定慧平等也。）
　　［二禪次第定］，謂人修禪定，從初禪入二禪時，一心無覺無觀，定生喜樂，其心次第
而入，無有雜念間隔也。（無覺無觀者，既入二禪，即離初禪覺觀動散也。定生喜樂者，既
無覺觀，攝心在定，則生喜樂，此即二禪之定相也。）
<pb n="554"/>
　　［三禪次第定］，謂人修禪定，從二禪入三禪時，離喜行捨，而受身樂，唯聖人能說，
而復捨念行樂，其心次第而入，無有雜念間隔也。（離喜行捨者，謂厭離二禪大喜動散，攝
心不受也。受身樂者，既離二禪之喜，而身受三禪之樂也。聖人能說者，此樂極勝，超過一
切之樂，非凡夫所知也。捨念行樂者，謂能捨二禪之喜念，而行三禪之樂也。）
　　［四禪次第定］，謂人修禪定，從三禪入四禪時，斷喜樂故，不喜不樂，其心次第而入
，無有雜念間隔也。（斷喜樂者，謂斷二禪之喜，及三禪之樂也。不喜不樂者，謂心無善惡
，寂然平等，即是四禪之定相也。）
　　［五、虛空處次第定］，謂人修禪定，從色界入無色界。則滅一切色相，不念種種異相
，入無邊虛空處，其心次第而入，無有雜念間隔也。（滅一切色相者，謂滅根境可見、可對
一切色相也。既得四禪定已，猶厭色界色質為礙，不得自在。於是心求出離，滅一切色相，
而修虛空處定，心與虛空之法相應，則不念種種異相也。）
　　［六、識處次第定］，謂人修禪定，既得虛空處定已，心緣虛空，虛空無邊，緣多則散
，能破於定；即捨虛空，轉心緣識。心與識法相應，則過一切無邊虛空處，入一切無邊識處
。其心次第而入，無有雜念間隔也。（過一切無邊虛空處者，既入識處，則超過虛空處也。
）
　　［七、無所有處次第定］，無所有處者，即不緣一切內外境界也。謂人修禪定，既得識
處定已，三世心識，無量無邊，緣多則散，能破於定。即捨所緣之識，轉心緣無所有處，其
心次第而入，無有雜念間隔也。（內外境者，內即識處，外即虛空處也。三世者，過去、現
在、未來也。）
　　［八、非想非非想次第定］，非想者，非識處之有想也，非非想者，非無所有處之無想
也。謂人修禪定，既得無所有處定已，深知無想處如癡，有想處如癰如瘡，即捨無所有處，
緣念非有想非無想之法。其心次第而入，無有雜念間隔也。（如癡者，譬無心想也；如癰如
瘡者，有痛即覺，譬有心想也。）
　　［九、滅受想次第定］，滅受想者，即受想心滅，而不復起也。謂人修禪定，從非有想
非無想入滅受想定時，其心明利，次第而入，無有雜念間隔，是為滅受想次第定。若得此定
，不久即證阿羅漢果也。（梵語阿羅漢，華言無學，又云無生。）

<xa>九識</xa>
　　﹝出宗鏡錄﹞
　　識以了別為義，謂能照了分別一切諸法故也。
<pb n="555"/>
　　［一、眼識］，謂眼與色為緣而生眼識，眼識依根而生，眼根因識能見，是能見者，名
為眼識。
　　［二、耳識］，謂耳與聲為緣而生耳識，耳識依根而生，耳根因識能聽，是能聽者，名
為耳識。
　　［三、鼻識］，謂鼻與香為緣而生鼻識，鼻識依根而生，鼻根因識能嗅，是能嗅者，名
為鼻識。
　　［四、舌識］，謂舌與味為緣而生舌識，舌識依根而生，舌根因識能嘗，是能嘗者，名
為舌識。
　　［五、身識］，謂身與觸為緣而生身識，身識依根而生，身根因識能覺，是能覺者，名
為身識。
　　［六、意識］，謂意法為緣而生意識，意識依根而生，意根因識即能分別，以能分別前
五根所緣色等五塵境界，是名意識。若斷此識，即成聲聞、緣覺。（五根者，即眼根、耳根
、鼻根、舌根、身根也。五塵者，即色塵、聲塵、香塵、味塵、觸塵也。）
　　［七、末那識］，梵語末那，華言意，亦名相續識，又名分別識。此識本無定體，即第
八識之染分，依第八識自證分而生，緣第八識見分，而執為我，為第六識之主執。轉第六識
所緣善惡之境，而成染淨，皆由此識也。前第六識名意識，今此識亦名意者，謂第六識依根
而得名，此識當體而立，號第六識，雖能分別五塵好惡，而由此識傳送相續也。若斷此識，
即成菩薩。（依根者，根即意根也。當體者，即分別之體也。）
　　［八、阿賴耶識］，梵語阿賴耶，華言藏識。此識染淨同源，生滅和合，而具有四分。
如摩尼珠，體本清淨；又如明鏡，能含萬像。若以染分言之，無明依之而起，結業由此而生
，具足煩惱塵勞，變現根身世界，即前七種識境皆是也。若以淨體言之，即本覺心源，離念
清淨，等虛空界，即後之庵摩羅識是也。無法不含，無事不攝，是名藏識。若轉此識，即成
佛果。（四分者，一相分，相即形相，謂此識能變現根身世界及諸法名義相狀，皆由第八識
此分而生；如鏡中所現之影像也。二見分，見即照了之義。謂此識能照燭一切諸法，及解了
諸法義理；如鏡中之明，能照萬像也。三自證分，自證取具之法，謂此識能持見分相分，親
證無礙，如鏡之圓體，能持其明，能含眾像也。四證自證分，證即能證之體，自證即所具之
法。能持前自證分，見分相分皆不離此分，是第八識本體，如鏡之背也。梵語摩尼，華言離
垢。根身者，眼等諸根色身也。）
　　［九、庵摩羅識］，梵語庵摩羅，華言清淨識，亦云白淨無垢識。此識乃一切眾生清淨
本源心地，諸佛如來所證法身果德。在聖不增，在凡不減，非生死之能羈，非涅槃之能寂。
<pb n="556"/>
染淨俱泯，纖塵不立，明同皎月，湛若太虛，是名清淨識。（梵語涅槃，華言滅度。）

<xa>九緣生識</xa>
　　﹝出成唯識論並宗鏡錄﹞
　　緣即助成之義。九緣生識者，謂明空根境等九種之緣，生眼耳鼻舌等八種之識也。以眼
耳鼻舌身五識，依第八識相分建立。由第八識種子而生攬明空諸境而為相也。第六識緣第八
識相分而得生，取五塵境界而分別，依第七識而能執取也。第七識緣第八識見分而得起，轉
第六識染淨而為依也。第八識為眾識之根本，含諸法之種子，依第七識而能轉托五根識而為
相也。由是而知，識藉緣生，緣因識有，更互為依，遞相倚托，而有多少不同，故言九緣生
識也。（相分者，相即形相，分謂分齊。謂世間種種色像境界，凡有名相者，皆是第八識之
相分也。五塵者，色塵、聲塵、香塵、味塵、觸塵也。）
　　［一、明緣］，明者，日月之光，能顯諸色相也。謂眼因明而見，無明則不能發於眼識
，故明為眼識之緣也。
　　［二、空緣］，空者，蕩然無礙，而能顯諸色相也。謂眼以空而能見，耳以空而能聞，
無空則不能發眼、耳之識，故空為眼識、耳識之緣也。
　　［三、根緣］，根者，眼耳鼻舌身五根也。謂眼識依眼根而能見，耳識依耳根而能聞，
鼻識依鼻根而能嗅，舌識依舌根而能嘗，身識依身根而能覺。若無五根，則五識無所依。故
五根為五識之緣也。
　　［四、境緣］，境者，色聲香味觸五塵之境也。謂眼等五根，雖具見聞嗅嘗覺等五識，
若無色等五種塵境作對，則五識無由能發，故境為五識之緣也。（五識者，眼識、耳識、鼻
識、舌識、身識也。）
　　［五、作意緣］，作意者，即心所法，有警察之義。謂如眼初對色時，便能覺察，引領
趣境，使第六識即起分別善惡之念。及耳鼻舌身初對境時，亦能如是覺察、引領，是以徧行
一切識境，皆由作意，故作意為眼等六識之緣也。（心所者，受想行也。六識者，眼識、耳
識、鼻識、舌識、身識、意識也。）
　　［六、根本依緣］，根本即第八阿賴耶識，依即倚托也。謂第八識是諸識之根本。眼等
六識依第八識相分而得生。第八識相分托眼等六識而得起，故根本依為六識及第八識之緣也
。（梵語阿賴耶，華言藏識。）
　　［七、染淨依緣］，染淨依者，即第七末那識也。謂一切染淨諸法，皆依此識而轉也。
謂眼耳等六識，於色聲等六塵境上，起諸煩惱惑業，則轉此煩惱染法，歸於第八識，而成有
<pb n="557"/>
漏。若六識修諸道品，白淨之業，則轉此道品淨法，歸於第八識，而成無漏，故名染淨依也
。然此第七識亦依第八識而能轉，第八識依第七識而隨緣，更互為依，遞相倚托。故染淨依
為眼等八種識之緣也。（梵語末那，華言意。八種識者，眼識、耳識、鼻識、舌識、身識、
意識、第七識、第八識也。）
　　［八、分別依緣］，分別者，即第六識也。此識能分別善惡，有漏、無漏，色心諸法。
以眼等五根雖能取境，然皆依此識而有分別也。是知五根境之好惡由分別而生，第七識之染
淨由分別而知，第八識之相分由分別而顯，故分別依為眼等八種識之緣也。
　　［九、種子緣］，種子即眼等八種識之種子也。謂眼識依眼根種子而能見色，耳識依耳
根種子而能聞聲，鼻識依鼻根種子而能聞香，舌識依舌根種子而能嘗味，身識依身根種子而
能覺觸，意識依意根種子而能分別。第七識依染淨種子而能相續，第八識依含藏種子而能出
生一切諸法，以諸識各依種子而生，故種子為眼根等諸識之緣也。

<xa>九喻──如來藏九喻</xa>
　　﹝出寶性論﹞
　　如來藏，即是眾生本源清淨心地，諸佛法身之果德也，具足諸法，包含萬像。諸佛證此
藏心，利益群生，應用無盡；眾生迷此藏心，常為無明煩惱障覆，業惑之所纏縛，而不能證
得。佛令眾生修行一切善法，斷除煩惱無明，顯出自己如來藏清淨法身之體，故說此九種譬
喻也。（無所明瞭，故曰無明。昏煩之法，惱亂心神，故曰煩惱。）
　　［一、萎華佛身喻］，萎，枯悴也。萎華，譬無明煩惱；佛身譬如來藏也。謂一切眾生
煩惱身中，本有功德莊嚴如來藏身，而為無明貪惑所覆，而不能見也。論云：功德莊嚴佛，
住在萎華中。是也。
　　［二、岩蜂淳蜜喻］，岩蜂譬煩惱，蜜以譬如來藏。謂蜂為人所觸，則放毒螫；人為境
所逆，則生嗔害也。蓋一切眾生如來藏中，具有功德法味，而為無明瞋恚之所纏繞，不得其
用。猶彼淳美之蜜，而為群蜂之所圍繞，而不能得其味也。論云：上妙美味蜜，為群蜂圍繞
。是也。
　　［三、糠鋮粳米喻］，糠谷皮鋮，糠之粗者，譬煩惱也。粳米，譬如來藏法身之體也。
蓋如來藏法身之體，隱在眾生無明癡惑之中，不得受用。猶粳米在糠鋮之內，而不可充食也
。論云：谷實在鋮中，無人能受用。是也。
　　［四、糞穢真金喻］，糞穢譬煩惱，真金譬如來藏性。謂法身本淨，猶如真金，為煩惱
糞穢覆污，而不明潔。蓋一切眾生，飄流三界，而迷失如來藏性於煩惱之中，亦猶人遺棄真
<pb n="558"/>
金於糞穢之內也。論云：如人行遠路，遺金糞穢中。是也。（三界者，欲界、色界、無色界
也。）
　　［五、貧家寶藏喻］，貧家譬眾生，寶藏譬如來藏性。謂一切眾生無明煩惱身中，而有
如來藏性。猶貧人屋內，而有珍寶之藏也，貧人雖有寶藏，為地所覆，而不能見。眾生雖具
法身，為無明煩惱所覆，而不能顯也。論云：譬如貧人捨，地有珍寶藏。是也。
　　［六、庵羅內實喻］，庵羅，梵語具雲庵摩羅，華言柰，果名也。內實者，即果內之種
子。果譬煩惱妄惑，內實譬如來藏中菩提種子，謂諸眾生煩惱妄惑之中，而有如來藏菩提種
子，安住不動。猶庵羅果內而有種子，含藏不朽也。論云：如種種果樹，子芽不朽壞。是也
。（梵語菩提，華言道。）
　　［七、弊衣金像喻］，弊衣即破垢之衣，譬煩惱；金像即佛身之像，譬如來藏。謂如來
藏清淨法身，為無明弊垢之所纏覆，墮在生死道中，猶弊垢之衣，纏褁真金之像，棄於道路
也。論云：弊衣纏金像，在於道路中。是也。
　　［八、貧女貴胎喻］，貧女，譬無明煩惱；貴胎者，即貧女胎中所懷貴人，譬如來藏。
謂一切眾生無明煩惱之中，而有如來清淨法身之體，而不能見。如貧女懷貴人之胎，而不自
知也。論云：譬如孤獨女，身懷轉輪王。是也。
　　［九、焦模鑄像喻］，焦模者，焦土所為之模範，譬煩惱；鑄像者，所鑄金像，譬如來
藏。謂如來藏性在眾生無明暗惑之中，猶鎔真金鑄像在於焦模之內，而不能類（編者註：『
類』疑是顯）見也。論云：如人鎔真金，鑄在泥模中。是也。

<xa>九喻──金剛九喻</xa>
　　﹝出金剛經論釋﹞
　　金剛九喻者，乃是金剛般若經中九種譬喻也。此經有三譯：一、姚秦鳩摩羅什法師譯，
二、魏菩提流支法師譯，三、陳真諦法師譯。此九種譬喻，乃是魏時所譯之文，所謂一切有
為法，如星翳燈幻，露泡夢電雲，應作如是觀。是也。（梵語般若，華言智慧。梵語鳩摩羅
什，華言童壽。梵語菩提流支，華言覺希。）
　　［一、星喻］，謂星宿夜則明朗，日光一照，眾星皆隱。以譬眾生昏迷，執著諸見，自
為明瞭；若以正智之心照之，則眾見皆滅也。論云：譬如星宿為日所映而不現，故智日心法
亦復如是。
　　［二、翳喻］，謂人目有障翳，則見空華等相。以譬眾生無明覆障，則見一切有為虛妄
之境界也。論云：如目有翳，則見空華，觀有為法，亦復如是。
<pb n="559"/>
　　［三、燈喻］，謂燈因膏油而焰焰無窮，以譬眾生妄識，依貪愛境界而生生不絕也。論
云：譬如燈光，識亦如是，依止貪愛諸法住故。
　　［四、幻喻］，謂諸幻化之事，無而忽有。體本不實，皆因幻師咒術之力，假作種種形
相。以譬世間山河大地，皆是虛妄幻化，以因眾生惑業力故，而妄有種種境界也。論云：譬
如幻事，所依住處，亦復如是，以器世間，無實體故。（器世間者，謂世界如器，即山河大
地等物是也。）
　　［五、露喻］，謂露沾於草木，體不久停，為風所吹，須臾即落。以譬眾生幻身，雖於
世間暫爾留住，為無常風所吹，焂忽變滅也。論云：譬如朝露，身以如是，暫時住故。
　　［六、泡喻］，泡，水漚也。謂水泡因渧、水、風三者和合而成。以譬眾生根、境、識
三法和合，而有苦樂受用之境也。論云：譬如水泡，所受用事，亦復如是。根、境、識等三
法合故。（渧，水點也。根、境、識者，根即眼根、耳根、鼻根、舌根、身根、意根也，境
即色塵、聲塵、香塵、味塵、觸塵、法塵也，識即眼識、耳識、鼻識、舌識、身識、意識也
。）
　　［七、夢喻］，謂晝緣諸境，夜則感夢。本無實體，惟因想生。以譬眾生緣念過去，造
作諸事，境雖已滅，緣想即現。蓋言一切有為之法，皆因妄想而成，亦如夢境也。論云：又
如夢境，過去諸法，亦復如是。
　　［八、電喻］，謂雷、電之光，剎那不住。以譬一切現在諸法，猶如電光，焂忽則滅也
。論云：譬如電光，剎那不住，現在諸法，亦復如是。（梵語剎那，華言一念。）
　　［九、雲喻］，謂雲能降雨澤，又能變現不常。以譬眾生阿賴耶識含藏諸法，能持未來
種種境界，變現不定也。論云：譬如雲影，未來諸法，亦復如是。阿賴耶識與一切法為種子
根本故。（梵語阿賴耶，華言藏識，即第八識也。）

<xa>九部──小乘九部</xa>
　　﹝出大智度論﹞
　　部即部類。謂佛所說經，有大乘小乘不同，故分十二部及九部之別也。小乘諸經，於十
二部中，無方廣、授記、無問自說之三部，故云九部。法華經云：我此九部法，隨順眾生說
。是也。別論雖爾，若通而言之，凡大小乘經，無不具有十二部也。（無方廣部者，方廣乃
大乘常住之理，以小乘惟說生滅之法，故無也。無授記者，以小乘之人，未得作佛，故無也
。無無問自說者，以小乘之人，說必假緣，故無也。假緣者，假問答發起之緣也。）
　　［一、修多羅］，梵語修多羅，華言契經。契者，上契諸佛之理，下契眾生之機也。經
<pb n="560"/>
，法也、常也，乃聖教之總名。今言修多羅，即經中長行之文也。謂直說法相，隨其義理長
短，不以字數為拘，是為長行也。（法者，十界同遵也；常者，三世不易也。）
　　［二、祇夜］，梵語祇夜，華言應頌，又云重頌，或云偈，謂應前長行之文，重宣其義
也。或二句、四句、六句、八句、乃至多句等，皆名為頌。
　　［三、伽陀］，梵語伽陀，華言諷頌。謂不頌長行之文，直說偈句。如金光明經中空品
等是也。亦名孤起，如楞嚴經中阿難讚佛偈云：妙湛總持不動尊等是也。（楞嚴，梵語具雲
首楞嚴，華言健相分別。梵語阿難，華言慶喜。）
　　［四、尼陀羅］，梵語尼陀羅，華言因緣。如諸經中有人問，故為說是事。律中有人犯
是事，故制是戒。凡一切佛語緣起之事，皆名因緣。如法華經化城喻品說宿世因緣等是也。
　　［五、伊帝目多］，梵語伊帝目多，華言本事。謂如來說諸菩薩等因地所行之事也。如
法華經中，說藥王菩薩，曾於日月淨明德佛所，得法歡喜，然身然臂，以為供養，行諸苦行
，求菩提道等是也。
　　［六、闍多伽］，梵語闍多伽，華言本生。謂如來說諸菩薩等本地受生之事，及自說為
菩薩時，修諸苦行等事。如涅槃經云：比丘當知我於過去作鹿、作羆、作獐、作兔、作粟散
王、轉輪聖王、龍、金翅鳥諸如是等，行菩薩道時，所受身等之類。是也。（梵語比丘，華
言乞士。）
　　［七、阿浮達磨］，梵語阿浮達磨，華言未曾有，亦云希有。如佛生時即行七步，足跡
之處，皆有蓮華，放大光明，徧照十方世界，而發是言：我是度一切眾生生老病死者。地大
震動，天雨眾花，樹出音聲，作天妓樂。如是等無量希有之事，是名未曾有。又四眾等，凡
有聞所未聞，見所未見，皆名未曾有。（四眾者，比丘、比丘尼、優婆塞、優婆夷也。）
　　［八、婆陀］，梵語婆陀，華言譬喻。謂如來說法，為鈍根者未能即解，故假譬喻以曉
示之，令其易悟，是名譬喻。如法華經中火宅、藥草等喻是也。
　　［九、優波提舍］，梵語優波提舍，華言論議。謂諸經中問答辯論諸法之事，是為論議
。如法華經提婆達多品中，智積菩薩與文殊師利相見論說妙法等是也。（梵語提婆達多，又
云調達，華言天熱。梵語文殊師利，華言妙德。）

<xa>九種差別──菩薩修行九種差別</xa>
　　﹝出大乘莊嚴經論﹞
　　［一、善行生死］，菩薩成就道業，為化導有情，雖出沒於生死中，不為生死染著。譬
如病人服苦澀藥，但為除病，不生嫌棄也。
<pb n="561"/>
　　［二、善行眾生］，菩薩於諸眾生，起大悲心，設有病苦，常行救濟，不生疲怠。譬如
良醫，親近病者，心無厭捨也。
　　［三、善行自心］，菩薩能調伏自心，破除煩惱，增長菩提。譬如有智之人，善能調伏
奴僕之類也。（梵語菩提，華言道。）
　　［四、善行欲塵］，菩薩雖處欲塵，而不染著，精修梵行，增長法財。譬如商人，善於
販賣，獲大利益也。
　　［五、善行三業］，菩薩精修於身口意三者之業，思惟策勵，悉令清淨。譬如善浣衣人
，能除穢垢也。
　　［六、善行不惱眾生］，菩薩於諸眾生，常起憐憫之心，雖有加惡於我，不生嗔惱。譬
如慈父愛念小兒，雖有穢垢，不生憎惡也。
　　［七、善行修習］，菩薩修習菩提之道，勇猛精勤，心無間斷。譬如以木鑽火，未熱不
息也。
　　［八、善行三昧］，梵語三昧，華言正定。菩薩修習正定，不亂不昏，遂使功德資長。
譬如出財與人，得人保息，方獲利益也。
　　［九、善行般若］，梵語般若，華言智慧。菩薩以清淨智，照了世間一切諸法，心無疑
惑。譬如幻師，知諸幻事，悉由幻作，求其真實，皆不可得也。

<xa>九病</xa>
　　﹝出長阿含經﹞
　　經云：人壽增至四萬歲時，其人作是念言：我等由修善故，壽命延長，今可更增少善，
即孝養父母，敬事師長，延於壽命至八萬歲。當此之時，人已有此九種之病也。
　　［一、寒病］，謂人必寒溫得宜，則身體安樂。若為寒凍所逼，則成一切病也。
　　［二、熱病］，謂人必溫涼得宜，則身體和暢。若為熱毒所中，則成一切病也。
　　［三、饑病］，謂人必假飲食，以資其身，則諸根強健。若不得食，則虛弱而成一切病
也。
　　［四、渴病］，謂人必假漿水，以養其體。若不得漿水之飲，則腸胃枯焦，而成一切病
也。
　　［五、大便病］，謂人必假飲食，資益諸根，入腹變壞，須便利以時，若強忍過當，即
能生一切病也。
　　［六、小便病］，謂人必得湯水，資潤色身，入腹之後，須便利以時，若強忍過當，即
<pb n="562"/>
能生一切病也。
　　［七、欲病］，謂人貪於淫慾，則能成癆怯虛弱一切病也。
　　［八、饕餮病］（饕，他刀切。餮，他結切。）饕餮即貪食也。謂人必須飲食，以養其
身，若貪食過度，即能生一切病也。
　　［九、老病］，謂人年老，則筋力衰弱，或起居食息，不能中節，即成一切病也。

<xa>九種橫死</xa>
　　﹝出藥師經﹞
　　謂人生於世間，當勤修佛法，敬依國法，不作諸惡，奉行眾善，斯能盡其天年。不然，
則必遭橫逆而死。故有此九種也。
　　［一、得病無醫］，謂人得病雖輕，然無醫藥及看病者，或遇常醫而不投以良藥。又有
不知正法，惟信世間邪魔外道妖孽之師，妄說禍福，便生恐動，卜問吉凶，殺諸眾生，求神
請福，欲希延年，終不能得，以此而喪其生，皆為橫死。
　　［二、王法誅戮］，謂人妄作非為，遭罹國憲，被王法之所誅，是為橫死。
　　［三、非人奪精氣］，謂人或畋獵嬉戲，或耽婬嗜酒放逸無度，橫為非人鬼怪之類，奪
其精氣而死，是為橫死。（奪精氣者，如法華經中，羅剎女等奪一切眾生精氣者是也。）
　　［四、火焚］，謂人或被火焚燒，而喪其命，是為橫死。
　　［五、水溺］，謂人或因墮水沉溺，而喪其命，是為橫死。
　　［六、惡獸啖］，謂人或於山林，因被虎狼惡獸之所啖食，是為橫死。
　　［七、墮崖］，謂人或於山間，墜墮岩崖顛仆，而喪其命，是為橫死。
　　［八、毒藥咒詛］，謂人或被毒藥及咒詛厭魅起屍鬼等之所中害，而喪其生，是為橫死
。（起屍鬼者，謂咒死屍起而厭人也。）
　　［九、飢渴所困］，謂人或被飢渴之所困逼，不得飲食，而喪其生，是為橫死。

<xa>九住心</xa>
　　﹝出大乘莊嚴經論﹞
　　［一、安住心］，謂修行之人，於習禪時，或數息，或觀心，當須系緣一境，唸唸相續
，安住其心，不令散亂也。
　　［二、攝住心］，謂修行之人，於習禪時，攝心寧靜，則禪定可成；若覺一念稍動，即
便攝持，令心安住也。
<pb n="563"/>
　　［三、解住心］，謂修行之人，於習禪時，既解知覺觀之心，攀緣外廣，即當收斂安住
也。（初心在緣曰覺，細心分別禪味曰觀。）
　　［四、轉住心］，謂修行之人，於習禪時，覺心既息，不妄搖動，得靜定功，轉樂安住
也。
　　［五、伏住心］，謂修行之人，於習禪時，心住靜定，久或生厭，隨而折伏，益加精進
也。
　　［六、息住心］，謂修行之人，於習禪時，忽覺內心動亂，而生過失，於一念間，即令
止息也。
　　［七、滅住心］，謂修行之人，於習禪時，或由外緣，忽起貪愛等念，即當猛省，方便
滅除，無令增長也。
　　［八、性住心］，謂修行之人，於習禪時，既能息諸妄念，則知心性本來明靜，任運安
住也。
　　［九、持住心］，謂修行之人，於習禪時，功行純熟，安住正定，不由作意，任運持善
不失，持惡不生也。

<xa>九齋日</xa>
　　﹝出釋氏要覽並四天王經﹞
　　齋，猶戒也。過中不食為齋。謂外道有以終日不食為戒者；世間之人又有飲食無度放逸
自恣者，皆不得中道。佛令比丘，日中一食，清淨自活，端肅身心，安禪入道，以為修行之
常法。本無月日之數。今言正、五、九之三月，及每月之六日為九齋日者，以天帝釋及四天
王等，於此月日，察人善惡。人當食素持齋，以修善福。此亦如來隨機攝化，善巧方便也。
（梵語比丘，華言乞士。梵語釋提桓因，華言能天主，言帝釋者，華梵兼舉也。四天王者，
東方持國天王，南方增長天王，西方廣目天王，北方多聞天王也。）
　　［一、正月］，天帝釋以大寶鏡，正月照南贍部洲，而察人之善惡也。又北方毗沙門天
王，巡察四洲；正月在南洲，亦如鏡之所照。故南洲人，宜於此月食素持齋修善也。（梵語
贍部，即閻浮提，華言勝金洲。梵語毗沙門，華言多聞。四洲者，東弗於逮，南閻浮提，西
瞿耶尼，北郁單越也。）
　　［二、五月］，天帝釋以大寶鏡從正月照南贍部洲，二月照西瞿耶尼，三月照北郁單越
，四月照東弗於逮。至五月，復照此洲，而察人之善惡也。北方毗沙門天王巡察四洲，五月
至南洲，亦如鏡之所照。故此洲之人，宜於此月食素持齋修善也。（梵語瞿耶尼，華言牛貨
<pb n="564"/>
。梵語郁單越，華言勝處。梵語弗於逮，華言勝。）
　　［三、九月］，天帝釋以大寶鏡從五月照南贍部洲，而六月、七月、八月，次第輪照察
餘之三洲。至九月，復照此洲，而察人之善惡也。北方毗沙門天王巡察四洲，亦如鏡之所照
。故此洲之人，宜於此月食素持齋修善也。（已上為年三長齋月。）
　　［四、每月初八日］，天帝釋敕四天王各治一方。至此日，四王遣輔臣觀察世間人民善
惡，人於此日宜加修善，是名齋日。
　　［五、每月十四日］，此日四天王遣四太子，按行天下，伺察人民善惡。人於此日，宜
加修善，是名齋日。
　　［六、每月十五日］，此日，四天王親自按行天下。有慈孝父母，恭敬三寶，及尊事長
上，並修六度等行者，諸天相慶，則降善錫福，注祿增算；如不修善持齋，惟造惡業，諸天
憂戚，降以不祥，減祿除算。人於此日，宜加修善，是名齋日。（三寶者，佛寶、法寶、僧
寶也。六度者，一佈施、二持戒、三忍辱、四精進、五禪定、六智慧也。）
　　［七、每月二十三日］，此日，四天王遣輔臣觀察，與初八日同。
　　［八、每月二十九日］，此日，四天王遣太子觀察，與十四日同。
　　［九、每月三十日］，此日，四天王躬自按行觀察，與十五日同。（已上為六齋日。）

<xa>九執──外道計九執生世間</xa>
　　﹝出華嚴經隨疏演義鈔﹞
　　謂諸外道，不了法本無生，法亦無滅；因緣和合，虛妄有生，因緣別離，虛妄名滅；生
滅隨緣，本無自性。卻乃隨情計度，妄生執著，以為一物而能出生世間萬物，故有九種邪見
之論也。
　　［一、執時］，時即時節，謂時散外道，執一切物皆從時生，如種植等物，有時生果，
有時不生，遂以時有作用。或舒或卷，令彼枝條隨時榮枯。時雖微細，固不可見，以節氣華
實之類，故知有時。是故執時是常、是一、是萬物因、是涅槃因也。（梵語涅槃，華言滅度
。）
　　［二、執方］，方即方所。謂方論師，計東西南北四方皆能生人，人生天地，滅後還入
於方。蓋謂盡虛空界，無不是方、是所，一切人物，或生或死，不離方所。故執方是常、是
一、是萬物因、是涅槃因也。
　　［三、執微塵］，微塵，極細之塵也。謂路伽耶論師，計色心等法，皆從極細所生。謂
四大極細是常，能生粗色，雖是極微，而體實有，以世間粗物無常，極微之因不壞。是故執
<pb n="565"/>
極微是常、是一、是萬物因、是涅槃因也。（梵語路伽耶，華言順世。四大者，地大、水大
、火大、風大也。
　　［四、執空］，空即虛空。謂口力論師，執虛空為萬物因，以為從空生風，從風生火，
從火生暖，暖生水，水生凍，凍堅作地，地生五穀，五穀生命，命沒還歸虛空。是故執空是
常、是一、是萬物因、是涅槃因也。（五穀者，禾麻黍菽麥也。）
　　［五、執大種］，謂順世外道，執地水火風四大種子，是能生萬物之因。以為世間萬物
，從四大生，滅後還歸四大。如身根，堅相是地，濕相是水，熱相是火，動相是風，乃知身
與萬物，不離四大。是故執四大種是常、是一、是萬物因、是涅槃因也。
　　［六、執神我］，神我者，外道執第八藏識為神我也。謂迦毗羅外道，論二十五諦之主
，以為冥初生覺，從覺生我心，從我心生色聲香味觸五塵，從五塵生地水火風空五大，從五
大生眼耳鼻舌身意手足口大遺小遺十一根，並神我，共成二十五諦。以前二十四諦從神我而
生，依神我為主，謂神我常覺明瞭，安處其中，常住不壞，攝受諸法。是故執神我是常、是
一、是萬物因、是涅槃因也。（梵語迦毗羅，華言黃色。謂其頭如金色，嘗作僧佉論者是也
。冥初者，又曰冥諦。謂外道能觀八萬劫事，八萬劫前，則冥然不見故也。覺者，即知覺也
。我心者，即外道我慢之心也。）
　　［七、執勝妙］，勝妙者，謂那羅延天最勝最妙也。蓋韋陀論師，執那羅延天能生四姓
，謂口生婆羅門，兩臂生剎利，兩[月*(比/土)]生毘舍，兩腳生首陀，蓋那羅延臍中
生大蓮華，蓮華之上生梵天，梵天能生萬物。乃以此天是梵天之主，最勝最妙，是故執此是
常、是一、是萬物因、是涅槃因也。（梵語那羅延，華言鉤鎖力，又云堅固。梵語韋陀，華
言智論。梵語婆羅門，華言淨行。梵語剎帝利，華言田主，即王種也。梵語毘舍，華言商賈
。梵語首陀，華言農人。）
　　［八、執自在天］，自在天者，即色究竟天，三千世界之主也。此塗灰外道，並諸婆羅
門，共執自在天是萬物之因。謂此天有四德：一體實、二遍、三常、四能生諸法。又計此天
有三身：一者，法身，謂體常週徧，量同虛空，能生萬物。二、受用身，謂在色天之上。三
、變化身，謂隨形六道，教化眾生。是故執此天是常、是一、是萬物因、是涅槃因也。（色
究竟天即色界第十八天也。塗灰者，謂以灰塗身，而為苦行，因而名也。六道者，天道、人
道、阿修羅道、餓鬼道、畜生道、地獄道也。）
　　［九、執大梵天］，大梵天，色界初禪天也。即韋陀論師所執那羅延天，能生四姓，又
從臍中生大蓮華，蓮華之上，有梵天祖翁。梵天能生一切有命、無命之物，是故執此天是常
、是一、是萬物因、是涅槃因也。（祖翁者，謂梵天是萬物之祖也。）
<pb n="566"/>

<xa>九種轉變</xa>
　　﹝出楞伽經﹞
　　轉即運動，變即改易。此是外道妄計形相等九種，各有遷變之不一也。蓋外道不了法從
緣生，本無自性，一切境界，起滅唯心，而妄計有無，遂成邪執。如來恐諸末世眾生，墮斯
等見，故於楞伽會上，對大慧菩薩說此九種邪計之相也。（梵語楞伽，華言不可往。）
　　［一、形處轉變］，形處即四大諸根形質之處也。外道見其形質隨時變異，衰謝不常，
遂計為轉變也。（四大者，地大、水大、火大、風大也。）
　　［二、相轉變］，相即諸法生滅之相，外道見唸唸之間，生住滅相，遷流不停，遂計為
轉變也。
　　［三、因轉變］，因即所作之因也。外道見一切所作之因，漸漸成熟，熟必感果，展轉
相因，遂計為轉變也。
　　［四、成轉變］，成即所成之果也。外道見果藉因成，成必有壞，因是相仍，遂計為轉
變也。
　　［五、見轉變］，眼能觀色曰見，外道以見能隨物遷改，未曾暫停，遂計為轉變也。
　　［六、性轉變］，性即根性，外道計自性隨業流轉，生生不息，無有窮盡，遂計為轉變
也。
　　［七、緣分明轉變］，緣即一切事緣，分明者，見處明瞭也。外道見一切因緣之事，分
明曉了，皆從變滅，遂計為轉變也。
　　［八、所作分明轉變］，所作即一切造作也，外道見世間諸所作為，分明曉了，生滅不
定，遂計為轉變也。
　　［九、事轉變］，事即有為之世事也。外道見諸世事，遷換無常，新新不住，遂計為轉
變也。

<xa>九類──鬼分九類</xa>
　　﹝出阿毗達磨順正理論﹞
　　贍部洲南邊，直下深過五百踰繕那，有琰魔王都，縱廣之量亦爾。其處有三種鬼：一者
無財，二者少財，三者多財。無財復有三種：一者炬口，二者針口，三者臭口。少財亦有三
種：一者針毛，二者臭毛，三者癭鬼。多財亦有三種：一者希祀，二者希棄，三者大勢。合
之而有九類也。（梵語贍部，即閻浮提，華言勝金洲。梵語琰魔，華言靜息。梵語踰繕那，
<pb n="567"/>
即由旬，華言限量。）
　　［一、炬口鬼］，謂此鬼口中常吐猛焰，熾然不息；身如被燎多羅樹形。蓋其因中極慳
，故招如是苦果也。（梵語多羅，華言岸，形如此方輪櫚樹也。）
　　［二、針口鬼］，謂此鬼腹大，量如山谷，咽如針孔。雖見種種上妙飲食，不能吞嚥，
飢渴難忍也。
　　［三、臭口鬼］，謂此鬼口中恆出極惡腐爛臭氣，過於糞穢，惡氣自薰，恆空嘔逆；設
遇飲食，亦不能受，常被飢渴所惱也。（已上三類，無財鬼也。）
　　［四、針毛鬼］，謂此鬼身毛堅剛銛利，不可附近，內鑽自體，外射他身，如鹿中箭，
毒馬（香靳切）狂走，苦痛難忍。時逢不淨，少濟飢渴也。（毒馬者，毒氣馬痛也。）
　　［五、臭毛鬼］，謂此鬼身毛臭過糞穢，熏爛饑骨，蒸坌（蒲悶切）腸腹，沖喉變嘔，
荼毒難忍。攫（厥縛切）體拔毛，傷裂皮膚，轉加劇苦。時逢不淨，少濟飢渴也。
　　［六、癭鬼］，謂此鬼由惡業故，於咽上而生大癭，猶如癰腫，熱馬酸疼，更相[皮+
(到-至)]（普碑切）闈（子禮切，手搦也），臭膿湧出，爭共取食，少得充飢也。（已
上三種，少財鬼也。）
　　［七、希祀鬼］，謂此鬼恆時向祠祀中饗受他祭，能歷異方，如鳥凌空，往還無礙。蓋
由先世積集貲財，心常慳吝，不能佈施。故生此鬼中，又由先世預起希望，謂我若命終，諸
子孫等必常祀我資具飲食，故為此鬼，住本捨邊便穢等處，希望了孫追念，以時祭祀也。
　　［八、希棄鬼］，謂此鬼時常希望他人所棄吐殘等物，用充其食。由彼宿生慳吝，是以
於有飲食之處，或見穢物，或復見空；或樂淨物，而又見穢。此類之鬼，隨其宿業厚薄不同
，所求之食，或得豐饒也。
　　［九、大勢鬼］，謂諸藥叉及邏剎娑、恭畔荼等，或依樹林，或住靈廟，或居山谷，或
處空宮，所受富樂，與諸天同，其勢大也。（已上三類，多財鬼也。梵語藥叉，亦云夜叉，
華言勇健。梵語邏剎娑，華言護士。梵語恭畔荼，即鳩槃荼，華言甕形。）

<xa>九心成輪</xa>
　　﹝出宗鏡錄﹞
　　謂眾生一念之心，緣於塵境，隨有九種之相，如輪旋轉，週而復始，無有休息，故云九
心成輪也。
　　［一、有分心］，有分，即心本有之分。謂如眾生初受生時，心雖未能分別，亦有自然
任運緣境之分也。
<pb n="568"/>
　　［二、能引發心］，謂眾生一念之心，既有境對，遂於此境，能引發分別也。
　　［三、見心］，謂此一念之心，於所緣之境，既能引發、分別，則內外照矚，一一明見
也。
　　［四、尋求心］，謂此一念之心，於境既能明見，即起希慕，追尋求覓也。
　　［五、貫徹心］，謂此一念之心，於境既能求覓，則貫透通徹，知其善惡也。
　　［六、安立心］，謂此一念之心，於境既已通達善惡，遂能安立言語，分別是非也。
　　［七、勢用心］，謂此一念之心，既於善惡有所安立，遂起動作之勢用也。
　　［八、返緣心］，謂此一念之心，動作既興，遂休廢道業，返緣所作之事也。
　　［九、有分體心］，謂此一念之心，既返緣已，還歸前有分之體，任運緣境，相續無已
也。

<xa>九結</xa>
　　﹝出阿毗達磨集論﹞
　　結即繫縛之義。謂一切眾生因此妄惑，造作諸業，而為眾苦繫縛，流轉三界，不能出離
，故云結也。（三界者，欲界、色界、無色界也。）
　　［一、愛結］，謂諸眾生為貪愛故，廣行不善，由此遂招未來生死之苦，流轉三界，不
能出離，是名愛結。（廣行不善者，謂廣作殺盜婬妄等惡業也。）
　　［二、恚結］，謂諸眾生為瞋恚故，廣行不善，由此遂招未來生死之苦，流轉三界，不
能出離，是名恚結。
　　［三、慢結］，謂諸眾生為慢、過慢、慢過慢、我慢、增上慢、下劣慢、邪慢故，廣行
不善，由此遂招未來生死之苦，流轉三界，不能出離，是名慢結。（慢者，同類相傲也。過
慢者，相似法中，執己為勝也。慢過慢者，他本勝己，強謂勝他也。我慢者，恃己凌他也。
增上慢者，未得之法，自謂已得也。下劣慢者，己本無能，反自矜誇也。邪慢者，執著邪見
，凌慢他人也。）
　　［四、無明結］，謂諸眾生為無明所覆，於苦法、集法，不能解了，廣行不善，由此遂
招未來生死之苦，流轉三界，不能出離，是名無明結。（苦法者，三界生死眾苦之法也。集
法者，積集三界有為之法，即惑業也。）
　　［五、見結］，謂諸眾生於身見、邊見、邪見，妄興執著，廣行不善，由此遂招未來生
死之苦，流轉三界，不能出離，是名見結。（身見者，謂於五陰身中，強作主宰，計著有我
也。邊見者，謂於身見中，計斷計常，各執一邊也。邪見者，謂執有執無，及撥無因果也。
<pb n="569"/>
）
　　［六、取結］，取即取著。謂諸眾生於見取、戒取，妄計執著，廣行不善，由此遂招未
來生死之苦，流轉三界，不能出離，是名取結。（見取者，即身見、邊見、邪見也；外道取
著此等邪見，以為正見也。戒取者，謂外道妄計自身前世從牛狗中來，即便食草啖穢，取以
進行，以為戒也。）
　　［七、疑結］，謂諸眾生於佛法僧寶，妄生疑惑，不修正行，廣行不善，由此遂招未來
生死之苦，流轉三界，不能出離，是名疑結。
　　［八、嫉結］，謂諸眾生，耽著利養，見他榮富，起心嫉妒，廣行不善，由此遂招未來
生死之苦，流轉三界，不能出離，是名嫉結。
　　［九、慳結］，謂諸眾生耽著利養，於資生具，其心吝惜，不能捨施，廣行不善，由此
能招未來生死之苦，流轉三界，不能出離，是名慳結。

<xa>九地──三界九地</xa>
　　﹝出釋氏要覽﹞
　　謂欲界五趣，雜居一地；色界四禪，分為四地；無色界四空，分為四地，共為九也。地
有持載之義，眾生依之而住。此之九地，從忉利天已下及四趣，皆為地居；夜摩已上，以至
非非想天，皆為空居。從所依處得名，故皆言地也。
　　［一、五趣雜居地］，五趣者，即欲界六天、人、餓鬼、畜生、地獄也。本該六趣，以
阿修羅通於諸趣，故但言五。雜居者，五趣雖果報苦樂不同，總居於欲界故也。（欲界六天
者，四天王天、忉利天、夜摩天、兜率天、化樂天、他化自在天也。梵語阿修羅，華言無端
正。）
　　［二、離生喜樂地］，離生喜樂地者，即色界初禪天也。謂此天已離欲界欲惡之法，得
覺觀禪定，身心凝靜，而生喜樂。住於此定，一切苦惱皆不能逼也。（覺觀者，初心在緣曰
覺，細心分別禪味曰觀。）
　　［三、定生喜樂地］，定生喜樂地者，即色界二禪天也。謂此天已離初禪覺觀動散，攝
心在定，澹然凝靜，而生勝定喜樂。住於此定，如人從暗室中出見日月光明，朗然洞徹也。
　　［四、離喜妙樂地］，離喜妙樂地者，即色界三禪天也。謂此天已離二禪天喜之踴動，
因攝心諦觀，泯然入定，而得勝妙之樂。住於此定，樂法增長，徧滿身中也。
　　［五、捨念清淨地］，捨念清淨地者，即色界四禪天也。謂此天捨二禪之喜，及三禪之
樂，心無憎愛，一念平等，清淨無雜。住於此定，空明寂靜，萬像皆現也。
<pb n="570"/>
　　［六、空無邊處地］，空無邊處地者，即無色界第一天也。謂此天厭色界色質為礙，不
得自在，故加功用行，滅一切色相，而入虛空處定。住於此定，其心明淨，無礙自在也。
　　［七、識無邊處地］，識無邊處地者，即無色界第二天也。謂此天厭空處無邊，轉心緣
識與識相應，心定不動，三世之識，悉現定中。住於此定，清淨寂靜也。（三世者，過去、
現在、未來也。）
　　［八、無所有處地］，無所有處地者，即無色界第三天也。謂此天厭空處無邊，識處三
世流轉無際，捨此二處，而入無所有處定。住於此定，怡然寂靜，諸想不起也。
　　［九、非非想處地］，非非想處地者，非前識處之有想，非無所有處之無想，即無色界
第四天也。謂此天厭無所有處如癡，故捨之，而入非非想處定。住於此定，不見有無相貌，
泯然寂絕，清淨無為也。

<xa>九想</xa>
　　﹝出禪波羅蜜門﹞
　　謂佛為眾生貪著世間五欲，以為美好，耽戀沉迷，輪迴生死，無有出期，是故令修此九
種不淨觀法，想念純熟，心不分散。若得三昧成就，自然貪慾除滅，惑業消盡，得證道果。
此之九種，雖是假想作觀，然用之能成大事。譬如大海中死屍，溺人附之，即得度也。（五
欲者，色慾、聲欲、香欲、味欲、觸欲也。梵語三昧，華言正定。）
　　［一、胖脹想］（胖，普降切。脹，知亮切），謂修行之人，心想死屍，見其胖脹，如
韋囊盛風，異於本相，是為胖脹想。（韋囊者，皮囊也。囊本空虛，盛風則滿。以譬死屍胖
脹之狀也。）
　　［二、青瘀想］（瘀，依據切），謂修行之人，觀胖脹已，復觀死屍，風吹日曝，皮肉
黃赤，瘀黑青黯（依檻切），是為青瘀想。
　　［三、壞想］，謂修行之人，觀青瘀已，復觀死屍，風日所變，皮肉裂壞，六分破碎，
五藏腐敗，臭穢流溢，是為壞想。（六分者，頭身手足也。五藏者，脾肺肝心腎也。）
　　［四、血塗漫想］，謂修行之人，既觀壞已，復觀死屍，從頭至足，遍身膿血流溢污穢
塗漫，是為血塗漫想。
　　［五、膿爛想］，謂修行之人，觀塗漫已，復觀死屍，身上九孔，蟲膿流出，皮肉壞爛
，狼藉在地；臭氣轉增，是為膿爛想。（九孔者，兩眼、兩耳、兩鼻孔、口、大便、小便也
。）
　　［六、蟲啖想］，謂修行之人，觀膿爛已，復觀死屍，蟲蛆（子餘切）唼（色甲切）食
<pb n="571"/>
，鳥獸咀（在呂切）嚼（疾雀切），殘缺剝落，是為蟲啖想。
　　［七、散想］，謂修行之人，觀蟲啖已，復觀死屍，為禽獸所食，分裂破散，筋斷骨離
，頭足交橫，是為散想。
　　［八、骨想］，謂修行之人，既觀散已，復觀死屍，形骸暴露，皮肉已盡，但見白骨狼
藉，如貝如珂，是為骨想。（貝，海中甲蟲也。珂，螺之類也。）
　　［九、燒想］，謂修行之人，既觀骨已，復觀死屍，為火所燒，爆裂煙臭，白骨俱然，
薪盡火滅，同於灰土，是為燒想。

<xa>九種食</xa>
　　﹝出增壹阿含經﹞
　　食有長養資益之義。言九種者，世間之食有四，以其能資養生死色身也；出世間之食有
五，以其能資益法身慧命也。經云：佛告諸比丘，當共專念，捨除世間四種之食，求辦出世
間之食。蓋令眾生，但以世間之食，資養色身，不當貪著；需求出世間之法食，增長菩提慧
命也。（梵語比丘，華言乞士。梵語菩提，華言道。慧命者，以智慧為命也。）
　　［一、段食］，段即形段。食有資益之義。謂以香味觸三塵為體，入腹變壞，資益諸根
，故名段食。佛地論云：任持名食，謂能任持色身，令不斷壞故也。古譯經律，皆云摶食。
　　［二、觸食］，觸即觸對，謂六識所對色等諸塵，柔軟細滑，冷暖等觸，而生喜樂，俱
能資益諸根，故名觸食。又第六識觸對可愛之境，而生喜樂，長養諸根，亦名觸食。（六識
者，眼識、耳識、鼻識、舌識、身識、意識也。按翻譯名義註釋云：見色愛著名食，豈非觸
食義耶？設觸非食，何以觀戲劇等，終日不食，而不飢也。）
　　［三、思食］，思即意思。謂第六識思於可愛之境，生希望意，而能潤益諸根。如人飢
渴，至飲食處，望得飲食而身不死，故名思食。（諸根者，即眼耳鼻舌身也。）
　　［四、識食］，識以執持為相。即第八識也。由前三食，勢分所資，能令此識增勝，執
持諸根，故名識食。（已上四種，名世間食。第八識即藏識也。按翻譯名義註釋云：識雲識
食，地獄眾生，及無色界中無邊識處天等，皆用識持，以為其食。）
　　［五、禪悅食］，謂修行之人，以禪法資其心神，而得禪定之樂，即能增長善根，資益
慧命，猶世間之食，能養諸根，支持其命，故名禪悅食。
　　［六、法喜食］，謂修行之人，聞法歡喜，即得增長善根，資益慧命，猶世間之食，能
養諸根，支持其命，故名法喜食。
　　［七、願食］，願即誓願。謂修行之人，發弘誓願，度脫眾生，欲斷煩惱而證菩提，以
<pb n="572"/>
願持身，常修萬行，即得增長善根，資益慧命，猶世間之食，能養諸根，支持其命，故名願
食。
　　［八、念食］，念即護念，亦憶念也。謂修行之人，常當憶持所得出世善法，存心定意
，護念不忘，即得增長善根，資益慧命，猶世間之食，能養諸根，支持其命，故名念食。
　　［九、解脫食］，解脫即自在之義。謂修行之人，因修出世聖道，斷除煩惱惑業之縛，
不受生死逼迫之苦，即得增長善根，資益慧命，猶世間之食，能養諸根，支持其命，故名解
脫食。（已上五種，即出世間食也。）

<xa>九淨肉</xa>
　　﹝出涅槃經﹞
　　九淨肉者，律中但開不見、不聞、不疑三種。楞嚴要解加自死、鳥殘，為五種。而此經
復加不為己等，是為九淨肉也。然如來護生戒殺，而聽比丘食此淨肉者，蓋因地多沙石，草
菜不生之處，聽以活命。此亦權巧方便耳。若大慈利物，皆所應斷。故此經複製諸比丘悉不
得食也。
　　［一、不見殺］，謂眼自不曾見其殺也。
　　［二、不聞殺］，謂耳自不曾聞其殺，亦不從無信人前，聞其語為我故殺也。
　　［三、不疑為己殺］，僧祇律云：比丘於檀越家見羊，後再往彼，見其頭腳在地，即生
疑而問言：前所見羊，為在何處？若言為阿闍黎殺，則不應食。若言我為祠天故殺，是名不
疑為己殺也。（梵語比丘，華言乞士。梵語檀，華言施。言檀越者，華梵兼舉。謂行施者，
能超越貧窮之海也。梵語阿闍黎，華言軌範。）
　　［四、不為己殺］，謂因於他事，或為他人而殺，不專為我而殺也。
　　［五、自死］，謂非因人故殺，亦非為他物之所傷害，乃其命盡報終而死也。
　　［六、鳥殘］，謂於山林間，而為鷹鸇等之所傷害者也。
　　［七、生幹］，謂不由湯火而熟，亦非鷹鸇之所傷殘，乃因死已日久自幹也。
　　［八、不期遇］，謂不因期約，偶然相遇而食也。
　　［九、前已殺］，謂非今時因我而殺，乃是前時先已殺者也。

<xa>十身──如來十身</xa>
　　﹝出華嚴教門指掌﹞
　　［一、菩提身］，梵語菩提，華言道。謂如來於菩提樹下，降伏外魔，朗然大悟，成等
<pb n="573"/>
正覺，是名菩提身。
　　［二、願身］，謂如來本願，遍周法界，誓度一切眾生，故從兜率降生人間，說法利生
，酬宿因願，是名願身。（梵語兜率，華言知足。）
　　［三、化身］，謂如來隨類化現，普應群機，若月臨眾水，是名化身。
　　［四、力持身］，謂如來神力任持全身、碎身，永久不壞，作眾生福田，是名力持身。
（全身，即如來真身也；碎身，即如來化身滅後舍利也。）
　　［五、相好莊嚴身］，謂如來證得微塵數相好莊嚴實報之身，是名相好莊嚴身。
　　［六、威勢身］，謂如來處於眾會道場，威德廣大，一切天魔外道，無不歸伏。如月光
明，掩映眾星，是名威勢身。
　　［七、意生身］，謂如來隨自他意，處處受生，度諸有情。意有所往，身即隨到，是名
意生身。
　　［八、福德身］，謂如來福德具足，猶如大海，無不涵容，是名福德身。
　　［九、法身］，謂如來法性真常，湛然清淨，週徧法界。經云：佛以法為身，清淨如虛
空，是名法身。
　　［十、智身］，謂如來妙智圓明，決了諸法，通達無礙，是名智身。

<xa>十號</xa>
　　﹝出佛說十號經﹞
　　此十號義，若總略釋之，則：無虛妄名如來，良福田名應供，知法界名正徧知，具三明
名明行足，不還來名善逝，知眾生國土名世間解，無與等名無上士，調他心名調御丈夫，為
眾生眼名天人師，知三聚名佛。具茲十德，名世間尊。祖師所述經教，皆依此義而釋。今此
經中，合世間解、無上士以為一號，雖開合不同，其義則一，故兩存之。（三明者，天眼明
、宿命明、漏盡明也。三聚者，正定聚、邪定聚、不定聚也。）
　　［一、如來］，如來之義有三。謂法身、報身、應身也。金剛經云：無所從來，亦無所
去。此法身如來也。轉法輪論云：第一義諦名如，正覺名來。此報身如來也。成實論云：乘
如實道，來成正覺。此應身如來也。
　　［二、應供］，謂萬行圓成，福慧具足，應受天上人間供養，饒益有情，故號應供。
　　［三、正徧知］（亦名正等覺），謂具一切智，於一切法，無不了知，故號正徧知。以
一切法平等開覺一切眾生，成無上覺，故號正等覺。
　　［四、明行足］，明即三明也。行足者，謂身口意業正真清淨，於自願力，一切之行，
<pb n="574"/>
善修滿足，故號明行足。
　　［五、善逝］，善逝者，即妙往之義也。謂以無量智慧，能斷諸惑，妙出世間，能趣佛
果，故號善逝。
　　［六、世間解無上士］，世間解者，謂世間、出世間因果諸法，無不解了也。無上士者
，謂業惑淨盡，更無所斷。於三界天人凡聖之中，第一最上無等，故號世間解無上士。
　　［七、調御丈夫］，謂具大丈夫力用，而說種種諸法，調伏制御一切眾生，令離垢染，
得大涅槃，故號調御丈夫。（梵語涅槃，華言滅度。）
　　［八、天人師］，謂非獨與四眾為師，所有天上人間、魔王外道、釋梵天龍，悉皆歸命
，依教奉行，俱作弟子，故號天人師。（四眾者，比丘、比丘尼、優婆塞、優婆夷也。）
　　［九、佛］，佛，梵語具雲佛阤，華言覺。謂智慧具足，三覺圓滿，故號為佛。（三覺
者，自覺、覺他、覺行圓滿也。）
　　［十、世尊］，謂以智慧等法，破彼貪瞋癡等不善之法，滅生死苦，得無上覺，天人凡
聖，世間、出世間，咸皆尊重，故號世尊。

<xa>十力──如來十力</xa>
　　（出圓覺略鈔並大智度論。）
　　如來證得實相之智，了達一切，無能壞、無能勝，故名力也。
　　［一、知是處非處智力］，謂如來於一切因緣果報，審實能知。如作善業，即知定得樂
報，名知是處；若作惡業，得受樂報，無有是處，名知非處。如是種種皆悉徧知，故名知是
處非處智力。
　　［二、知過現未來業報智力］，謂如來於一切眾生，過去未來現在三世業緣、果報、生
處，皆悉徧知，故名知過現未來業報智力。
　　［三、知諸禪解脫三昧智力］，梵語三昧，華言正定。謂如來於諸禪定，自在無礙，其
淺深次第，如實徧知，故名知諸禪解脫三昧智力。
　　［四、知諸根勝劣智力］，謂如來於諸眾生，根性勝劣，得果大小，皆實徧知，故名知
諸根勝劣智力。
　　［五、知種種解智力］，謂如來於諸眾生，種種欲樂，善惡不同，如實徧知，故名知種
種解智力。
　　［六、知種種界智力］，謂如來於世間眾生，種種界分不同，如實徧知，故名知種種界
智力。
<pb n="575"/>
　　［七、知一切至處道智力］，謂如來於六道有漏行所至處，涅槃無漏行所至處，如實徧
知，故名知一切至處道智力。（六道者，天道、人道、修羅道、餓鬼道、畜生道、地獄道也
。有漏行者，謂六道眾生，由身口意所作業行，而漏落生死也。梵語涅槃，華言滅度。無漏
行者，謂一乘修戒定慧道品之行，而不漏落生死也。）
　　［八、知天眼無礙智力］，謂如來證知天眼清淨，見諸眾生死時生時，端正丑陋，善惡
業緣，皆悉無礙，故名知天眼無礙智力。
　　［九、知宿命無漏智力］，謂如來於種種宿命，一世乃至百千萬世，一劫乃至百千萬劫
，死此生彼，死彼生此，姓名、飲食、苦樂、壽命，如實徧知，故名知宿命無漏智力。（劫
，梵語具雲劫波，華言分別時節。）
　　［十、知永斷習氣智力］，謂如來於一切惑餘習氣分，永斷不生，如實徧知，故名知永
斷習氣智力。

<xa>十無礙──佛十無礙</xa>
　　﹝出華嚴經隨疏演義﹞
　　謂盧舍那佛說華嚴經，現法界無盡身雲，真應相融，一多無礙。雖常在此處，而不離他
處，雖遠在他方，而恆住此方。身雖不異，而亦非一；同時異處，而是一身。蓋佛之體用，
與法界同故。混萬化而即真，會精粗而一致。圓融無礙，隨機教異耳。（梵語盧舍那，華言
淨滿，亦云光明徧照。真應者，即真身應身也。）
　　［一、用周無礙］，謂佛於剎塵等處，現法界身雲，起無邊業用。故經云：一一微塵中
，能證一切法，如是無所礙，周行十方國。又云：佛演一妙音，周聞十方國，眾音悉具足，
法雨皆充滿。如是等用，無量無邊，法界微塵，無不週徧，是為用周無礙。
　　［二、相遍無礙］，謂佛於十方一切世界，無量佛剎，種種神變，皆有如來示現受生之
相。隨現一相，眾相皆具，萬德斯圓。是為相遍無礙。
　　［三、寂用無礙］，謂佛常住三昧，為寂無妨利物，為用即定即用，無礙自在。經云：
如來境界不可量，寂而能演遍十方，是為寂用無礙。（梵語三昧，華言正定。）
　　［四、依起無礙］，謂佛雖寂用無心，而能依海印三昧之力，即起無礙之用。經云：眾
生形相各不同，行業音聲亦無量，如是一切皆能現，海印三昧威神力，是為依起無礙。（海
印三昧，謂香海澄渟，湛然不動，一切形像，皆於中現，如印印文，以喻如來智海無心，一
切眾生皆在其中頓現也。）
　　［五、真應無礙］，真即遮那真身也，應即釋迦應身也。真身是體，應身是用。全體起
<pb n="576"/>
用，用即是體。故釋迦、遮那，圓融自在，本無二體。經云：如來真身本無二，應物分形滿
世間，是為真應無礙。（遮那，梵語具雲毗盧遮那，華言徧一切處。梵語釋迦，華言能仁。
）
　　［六、分圓無礙］，分即支分，圓即全身。謂支分不礙全身，全身不礙支分。故遮那一
一身份，手足眼耳，乃至一毛，皆有舍那全身。經云：佛身一切相，悉現無量佛，是為分圓
無礙。
　　［七、因果無礙］，謂佛往昔本生行菩薩行，修習波羅蜜因，而證遮那佛果。故所受報
身，及所成事業，亦現十方一切菩薩身雲，自在無礙。經云：佛以本願現神通，一切十方無
不照，如佛往昔修治行，光明網中皆演說，是為因果無礙。（梵語波羅蜜，華言到彼岸。）
　　［八、依正無礙］，依謂依報，即佛所依之國土；正謂正報，即佛能依之色身。依正相
入，二皆無礙。經云：或作日月游虛空，或作河池泉井水，是為依正無礙。
　　［九、潛入無礙］，謂佛智潛入眾生心內，即名如來藏。雖作眾生，不失自性。如大海
水，因風成波，而不失濕性，佛亦如是，隨眾生所感，萬類殊形，而不失自性。經云：汝應
觀佛一毛孔，一切眾生悉在中，是為潛入無礙。
　　［十、圓通無礙］，謂佛融大法界而為其身，理無不具，事無不攝。故一多、依正、人
法、因果，此彼無礙。經云：一身為無量，無量復為一，了知諸世間，現形徧一切，是為圓
通無礙。

<xa>十種化不失時──佛十種化不失時</xa>
　　﹝出華嚴經﹞
　　［一、成等正覺化不失時］，謂如來出現世間，成佛道已，隨機應感，適彼時緣，而起
化導，是為成等正覺化不失時。
　　［二、成熟有緣化不失時］，謂如來了知眾生善根成熟，隨時化度，咸令解脫，是為成
熟有緣化不失時。
　　［三、授菩薩記化不失時］，謂如來能知菩薩久修梵行，功業成就者，即與授菩提之記
，是為授菩薩記化不失時。（梵語菩提，華言道。）
　　［四、示現神力化不失時］，謂如來隨其眾生所宜，示現威神之力，令生信樂，而得開
解，是為示現神力化不失時。
　　［五、示現佛身化不失時］，謂如來隨順眾生所宜，而現相好之身，令其咸獲利益，是
為示現佛身化不失時。
<pb n="577"/>
　　［六、住於大捨化不失時］，謂如來修無著行，具大捨心，隨順時緣，化利一切眾生，
而不見有能化、所化之想，是為住於大捨化不失時。
　　［七、入諸聚落化不失時］，謂如來以大悲心，隨順時緣，攝化一切眾生，遍入城邑聚
落，普作饒益，是為入諸聚落化不失時。
　　［八、攝諸淨信化不失時］，謂如來具無礙智，能知眾生清淨信心，隨順時緣，而攝化
之，是為攝諸淨信化不失時。
　　［九、調惡眾生化不失時］，謂如來以大威神之力，調伏暴惡眾生，令其舍惡遷善，不
失時宜，是為調惡眾生化不失時。
　　［十、現佛神通化不失時］，謂如來以不思議力，示現神通，於一念中，饒益一切眾生
，不失時宜，是為現佛神通化不失時。

<xa>十處──說遍十處</xa>
　　﹝出華嚴經隨疏演義鈔﹞
　　謂毗盧遮那如來，現法界無盡身雲，遍周微塵剎海，常說華嚴大經，令諸眾生咸歸性海
也。（梵語毗盧遮那，華言徧一切處。）
　　［一、說遍閻浮提］，梵語閻浮提，華言勝金洲。謂如來於閻浮提，七處九會，為諸大
眾，演說此法，而徧滿十方法界閻浮提，亦同一時而說。故云說遍閻浮提。（七處者，一菩
提場、二普光明殿、三忉利天、四夜摩天、五兜率天、六他化天、七逝多林也。九會者，一
會菩提場、二會普光明殿、三會忉利天、四會夜摩天、五會兜率天、六會他化天、七會八會
皆在普光明殿、九會逝多林也。）
　　［二、說遍百億同類一界］，同類一界者，以百億世界與一世界同類也。謂如來於一百
億世界說法時，而一一世界之中，各有百億閻浮提，乃至百億色究竟天，於此之時，悉見如
來坐蓮華藏師子之座，為十佛剎微塵數諸菩薩眾之所圍繞，而演說法。故云說遍百億，同類
一界。（色究竟天，即色界第十八天也。千佛剎，即十方佛土也。）
　　［三、說遍異類樹形等剎］，謂樹形世界，江河形世界，回轉形世界等，一切異類形相
不同，而如來遍於其中，轉斯法輪。故云說遍異類樹形等剎。
　　［四、說遍剎種］，剎，梵語具雲剎摩，華言土田。謂最中無邊妙華光香水海中，有世
界名普照十方。熾然寶光明而為世界之種，攝二十重佛剎微塵數世界，乃至不可說佛剎微塵
數世界，而如來遍於其中常演說法，故云說遍剎種。（世界種者，種猶本也。謂捨（編者註
：『捨』疑是『含』）攝無盡剎海也。二十重佛剎者。一、最勝光徧照，二、種種香蓮華妙
<pb n="578"/>
莊嚴，三、一切寶莊嚴普照光，四、種種光明華莊嚴，五、普放妙華光，六、淨妙光明，七
、眾華焰莊嚴，八、出生威力地，九、出妙音聲，十、金剛幢，十一、恆出現帝青寶光明，
十二、光明照耀，十三、娑婆，十四、寂靜離塵光華，十五、眾妙光明燈，十六、清淨光徧
照，十七、寶莊嚴藏，十八、離塵，十九、清淨光普照，二十、妙寶焰也。）
　　［五、說遍華藏］，華藏者，謂香水海蓮華上含藏諸世界也。謂一華藏世界，有十不可
說佛剎微塵數世界種，每一種中，含攝二十重佛剎微塵數世界，乃至各有不可說佛剎微塵數
世界布列安住。此諸世界如來往昔因中修行嚴淨，故於其中，恆說斯經。故云說遍華藏。
　　［六、說遍餘剎海］，謂華藏世界之外，十方各有無盡法界剎海，而一一剎海，如來遍
於其中，常說斯經。故云說遍餘剎海。
　　［七、說遍前六類剎塵］，謂上六種，各是一類。彼諸剎土，皆以塵成。一一塵中，皆
有佛剎。是故如來遍彼塵內剎中，常演斯法。經云：華藏世界所有塵，一一塵中見法界。故
云說遍前六類剎塵。
　　［八、說遍盡虛空界］，謂於此不論成剎之塵，唯取盡虛空界，但可容一毛端之處，各
有無邊剎海，如來於中常轉法輪。經云：一毛端處所有剎，其數無量不可說。盡虛空量諸毛
端，一一處剎悉如是。故云說遍盡虛空界。
　　［九、說遍猶帝網］，謂如來演說此法，遍諸剎塵，猶如帝網無盡也。蓋前諸類一一微
塵，各攝無邊剎海。此之剎海所有微塵，彼諸塵內復有剎海，是則塵塵不盡，剎剎無窮。猶
如帝釋殿上，珠網交光，重重無盡。而如來遍於其中，常演說法，亦復如是。故云說遍猶帝
網。（梵語釋提桓因，華言能天主。言帝釋者，華梵雙舉也。）
　　［十、餘佛同］，謂如來遍前九類微塵剎海，常演斯法，調伏眾生，令歸性海。一佛既
爾，餘十方佛，亦復如是。遍諸剎海，恆演斯法。故云餘佛同。

<xa>十恩──如來十恩</xa>
　　﹝出華嚴經隨疏演義鈔﹞
　　［一、發心普被恩］，謂如來最初發菩提心，修習勝行，成就功德，皆為普被法界群生
，咸令利益安樂，是為發心普被恩。（梵語菩提，華言道。）
　　［二、難行苦行恩］，謂如來往昔因中，捨頭目髓腦、國城妻子、剜身千燈、投形飼虎
、雪嶺亡軀，如是難行苦事，積劫行之，皆為利樂眾生，是為難行苦行恩。（剜身千燈者，
菩薩本行經云：佛昔以刀剜身肉千處，注以酥油，然作千燈，求聞一偈。時婆羅門為說偈曰
：常者皆盡，高者皆墮，合會有離，生者有死。是也。投形飼虎者，謂佛昔為薩埵太子，遊
<pb n="579"/>
山見虎飢餓，投身虎前以濟之也。雪嶺亡軀者，謂佛昔為婆羅門，於雪山修行。有羅剎唱云
：諸行無常，是生滅法。聞已，欲求全偈。羅剎飢渴，必得肉血食之，乃肯為說。因得後半
偈，云：生滅滅已，寂滅為樂。遂遍書樹石，乃以身施之也。劫，梵語具雲劫波，華言分別
時節。）
　　［三、一向為他恩］，謂如來積劫修諸功德，不顧自身，但為度脫一切眾生，未曾一念
自為於己，是為一向為他恩。
　　［四、垂形六道恩］，謂如來垂化身形，於天、人、修羅、地獄、畜生、餓鬼六道之中
，救濟眾苦，令得安樂，是為垂形六道恩。
　　［五、隨逐眾生恩］，謂如來見諸眾生，無有出離生死之心，長劫不捨，故運平等大慈
，隨逐救濟，令其離苦得樂，是為隨逐眾生恩。
　　［六、大悲深重恩］，謂如來見眾生造惡，如割支體，心生痛切，不能自安。復睹眾生
，墮三惡道，受種種苦，心大憂惱。即起大悲，而救護之。若見作善，生大歡喜，是為大悲
深重恩。（三惡道者，餓鬼道、畜生道、地獄道也。）
　　［七、隱勝彰劣恩］，謂如來為大乘、小乘之機，而起勝應、劣應之用。如說華嚴，則
為普賢等諸大菩薩，示現實報勝應之身。有十蓮華藏世界海微塵數微妙相好，無盡勝德。若
說三乘之教，則隱勝妙之相，但彰三十二相劣應之身。二乘及小教菩薩，方蒙利益也。法華
經云：脫珍御服，著弊垢衣，執除糞器，往到子所，是為隱勝彰劣恩。（三乘者，聲聞乘、
緣覺乘、菩薩乘也。三十二相者，足下安平相、千輻輪相、手指纖長相、手足柔軟相、手足
縵網相、足跟滿足相、足趺高好相、腨如鹿王相、手過膝相、馬陰藏相、身縱廣相、毛孔生
青色相、身毛上靡相、身金色相、身光面各一丈相、皮膚細滑相、七處平滿相、兩腋滿相、
身如師子相、身端直相、肩圓滿相、四十齒相、齒白齊密相、四牙白淨相、頰車如師子相、
咽中津液得上味相、廣長舌相、梵音深遠相、眼色如金精相、眼睫如牛王相、眉間白毫相、
頂肉髻成相也。小教菩薩者，即小始終頓圓五教中，小教之菩薩也。）
　　［八、隱實施權恩］，謂如來觀諸眾生根器狹劣，隱蔽大乘實教，乃以人天三乘權法，
誘引眾生，而令成熟；然後以大乘而度脫之，是為隱實施權恩。
　　［九、示滅令慕恩］，謂如來若久住於世，薄德之人，不種善根，不生難遭之想，是故
示現滅度，令諸眾生知佛出世，難可值遇，心懷戀慕，便種善根，是為示滅令慕恩。（滅度
者，謂大患永滅，超度三界也。）
　　［十、悲念無盡恩］，謂如來悲念一切眾生故，留餘福教以救濟之。如示同人壽住世百
年，而八十即入滅者，則留二十年餘福，以蔭末法弟子。復留三藏教法，廣令眾生，依之修
<pb n="580"/>
行，皆成勝果。悲愍愛念，利益無窮，是為悲念無盡恩。（三藏者，經藏、律藏、論藏也。
）

<xa>十宿緣──佛十宿緣</xa>
　　﹝出佛說興起行經﹞
　　謂佛在摩竭提國竹園中，阿耨大泉，與大比丘眾俱。時舍利弗問佛孫陀利等十事宿緣。
佛答：皆從往劫，造眾惡因，無數千歲，受無量苦報。餘殘未盡，於成道後，復償宿對。復
告舍利弗：汝觀如來，眾惡皆盡，萬善普備，猶不免此宿緣者；蓋欲示人，凡造惡業，果報
難逃。故說是宿緣也。（梵語摩竭提，華言善勝。阿耨，梵語具雲阿耨達，華言無熱惱，池
名也。梵語舍利弗，華言身子。劫，梵語具雲劫波，華言分別時節。）
　　［一、孫陀利謗佛緣］，佛言：往昔波羅柰城，有博戲人，名淨眼；時有婬女，名鹿相
。淨眼誘此女人，共車出城，至樹園中，共相娛樂。時彼園中，有辟支佛，修行道法。待其
入城乞食，淨眼遂殺鹿相，埋其廬中，後累辟支佛，將至死地。淨眼見已，即起悲心：我所
造作，自當受之。故自說罪因，被國王殺。時彼淨眼者，則我身是。彼鹿相者，孫陀利是。
以是罪緣，無數千歲，受無量苦。今雖得佛，由此餘殃，故獲孫陀利女之謗也。（梵語波羅
柰，華言鹿苑。辟支，梵語具雲辟支迦羅，華言緣覺。）
　　［二、奢彌跋謗佛緣］，佛言：過去遠劫，有婆羅門，名延如達。常教五百童子。復有
一梵天婆羅門婦，名淨音。為延如達作檀越，飲食衣服，皆悉供養。後有辟支佛入城乞食。
淨音見已，即請供養。自是以後，日具美食而供養之。延如達自覺薄己厚彼，便興嫉妒。復
令童子謗此道士，無有淨行，與淨音通。後辟支佛現神變入滅，眾人乃知延如達虛妄。時延
如達者，則我身是。淨音者，奢彌跋是。五百童子者，五百羅漢是。我時起嫉妒心，受諸苦
報，今雖得佛，由此餘殃，故受奢彌跋之謗也。（梵語婆羅門，華言淨行。梵語檀，華言施
，言檀越者，華梵兼稱。謂行施者，能超越貧窮之海也。）
　　［三、佛患頭痛緣］，佛言：過去遠世，羅閱只城谷貴人飢，掘百草根，以續微命。時
彼城東，有吱（九支切）越村，人民眾多。村東有多魚池，故彼村人各將妻子，詣止池邊，
捕魚食之。時捕魚人取魚在岸而跳，我為小兒，以杖打彼魚頭。時池中有兩種魚，一名麩（
音夫）魚，一名多舌；自相語曰：我等不犯人，橫見苦我等，後世當報。時吱越村人，則今
釋種。是小兒者，則我身是。麩魚者，流離王是。多舌魚者，婆羅門惡舌是。爾時魚跳，我
以小杖打彼魚頭，以是因緣，受諸苦報，今雖得佛，由此殘緣，流離王伐釋種時，我即頭痛
也。（羅閱只，梵語具雲羅閱只伽羅，華言王舍城。）
<pb n="581"/>
　　［四、佛患骨節煩疼緣］，佛言：往昔羅閱只城，有長者子，得病甚困。即呼城中大醫
子曰：為我治癒，大與卿財。醫即治之，病既差已，不報其功。於後復病，又治之。差至三
，不報。後復得病，續呼治之。醫子曰：前已三治三差，而不見報，見欺如此。今我治彼，
當令斷命。即與非藥，病遂增劇而死。時醫子者，則我身是。病子者，今提婆達兜是。我時
與非藥致死，以是因緣，受諸苦報。今雖得佛，由此殘緣，故有骨節煩疼也。（梵語提婆達
兜，即調達，華言天熱。）
　　［五、佛患背痛緣］，佛言：往昔羅閱只國節日聚會，有兩力士，一剎帝利種，一婆羅
門種。時共相撲。婆羅門語剎帝利曰：卿莫撲我，當與卿財。剎帝利便不盡力。二人得稱，
皆受王賞。後婆羅門不報所許。到後節會，復聚相撲。亦求如前得賞如上。復不相報。如是
至三。剎帝利力士念曰：此人數欺我，今當使其死。便右手捺頭，左手捉腰蹴之，挫折其脊
，撲地即死。王大歡喜，賜金錢十萬。時剎帝利者，則我身是。婆羅門者，提婆達兜是。我
時貪財瞋恚，撲殺力士。以是罪緣，受諸苦報。今雖得佛，由此殘緣，故有背痛也。（梵語
剎帝利，華言田主。）
　　［六、佛被木槍刺腳緣］，佛於羅閱只竹園精舍，入城乞食，忽有木槍，迸在佛前。心
自念言：此是宿緣，我當受之。眾見驚愕。佛復心念，現償宿緣，使眾人見，不敢造惡。便
踴身虛空，去地一仞。木槍逐佛，乃至七由延，槍亦隨之。佛於空中，化一青石，厚闊十二
由延。佛立石上，槍即穿石出，在佛前。復化水火風各厚闊十二由延，佛立其上，槍亦穿過
。佛復上四天王宮，次第乃至梵天，槍亦次第而上，至於佛前，所過諸天，與說宿緣。佛復
從梵天下至羅閱只城，槍亦尋下。國人隨從看此因緣。佛恐眾人見償此緣，皆當悶死。故語
眾人，各自還歸。亦敕諸比丘眾，各還己房。佛便心念，當償宿緣。遂疊大衣，敷座而坐。
即展右足，木槍便從足趺徹過。舍利弗等皆至佛所，禮拜慰問。為說宿緣：往昔有兩部主賈
客，入海取寶。後遇水漲爭船。第二部主與第一部主格戰。第二部主以鑹（七亂切）矛，鑹
第一部主腳，徹過，即便命終。佛告舍利弗，爾時第二部主者，則我身是。第一部主者，今
提婆達兜是。我時鑹彼腳，以是因緣，受諸苦報。今雖得佛，由此殘緣，故受木槍刺腳也。
（梵語由延，亦名由旬，華言限量。四天王者，東方持國天王、南方增長天王、西方廣目天
王、北方多聞天王也。梵天，即色界初禪天也。梵語舍利弗，華言身子。）
　　［七、佛被擲石出血緣］，佛言：往昔羅閱只城，有須檀長者子，名須摩提。父命終後
。有異母弟，名修耶舍。時須摩提設計不與修耶舍分其家財，乃語修耶舍曰：共詣耆闍崛山
上，有所論說。弟曰：可爾。即執弟手上山，至高崖上，推置崖底，以石塠（都回切，落也
）之，即便命終。時須摩提則我身是。修耶舍者，今提婆達兜是。我時貪財害彼，以是因緣
<pb n="582"/>
，受諸苦報。今雖得佛，不免殘對。故我於耆闍崛山經行，為提婆達兜舉崖石以擲我頭，山
神以手接石，石邊小片，迸墮擊我腳指血出，受此報也。（梵語耆闍崛，華言鷲頭。）
　　［八、佛被旃沙系盂謗緣］，佛言：往昔有佛，名盡勝如來。會中有兩種比丘，一名無
勝，一名常歡。時波羅柰城，有大愛長者婦，名善幻。兩種比丘，往來其家，以為檀越。無
勝比丘為斷漏故，供養無乏；常歡比丘，結未盡故，供養微薄。常歡比丘興妒嫉心，誹謗無
勝與善幻通，不以道法供養，乃恩愛耳。時常歡者，則我身是。善幻婦者今旃沙是。我時謗
無勝，故受諸苦報。今雖得佛，由此餘殃，故為外道比丘王臣說法之時，卻被多舌童女，係
盂起腹，來至我前，謗曰：沙門何以不說家事，乃說他事。汝今自樂，不知我苦。汝先共我
通，使我有身，今當臨月，事須酥油，養於小兒，盡當給我。爾時，眾會皆低頭默然。時釋
提桓因化作一鼠，入其衣裡，嚙盂系斷，忽然落地。眾等見已，皆大歡喜。（梵語比丘，華
言乞士。斷漏者，斷除生死之漏也。結未盡者，謂結業未盡也。梵語旃沙，華言嚴幟，即多
舌童女也。）
　　［九、佛食馬麥緣］，佛言：過去世時，有比婆葉如來，在槃頭摩跋城中，與大比丘眾
俱。有槃頭王與諸臣民，請佛供養及比丘僧。爾時城中有婆羅門，教五百童子。王設會，先
請佛，默然許之。王還具饌已畢，即執香爐，啟曰：惟願屈尊，來受我供。佛敕大眾，往詣
王宮。食畢各還。時為病比丘請食而歸，過婆羅門所，時婆羅門見食香美，便起妒意。此髡
頭沙門，正應食馬麥，不應食甘饌。亦教童子言，此等師主皆食馬麥。時婆羅門者，則我身
是；五百童子者，五百羅漢是。我時言他食馬麥，故受諸苦報。今雖得佛，由此殘緣，我及
眾等，於毗蘭邑食馬麥九十日，以償殘報也。
　　［十、佛經苦行緣］，佛言：往昔波羅柰城邊，有婆羅門子，名火鬘。復有瓦師子，名
護喜。二子少小，心相敬念。護喜語火鬘曰：共見迦葉如來。火鬘答曰：何用見此髡道人。
如是至三。後日，護喜復曰：可共暫見。答曰：何用見此髡頭道人，髡頭道人何有佛道？於
是護喜捉火鬘頭曰：為汝共見如來。火鬘驚怖，心念此非小緣，必有好事耳。火鬘即曰：今
放我頭，我共汝去。禮迦葉足。護喜白佛：火鬘不識三寶，願佛開化。火鬘睹佛相好，心生
歡喜，出家學道。時火鬘者，則我身是。護喜者，我為太子時，踰城出家，作瓶天子導我者
是。我時以惡言道迦葉佛，故受諸苦報。由此餘殃，今臨成佛時，復受六年苦行，以償餘業
也。（三寶者，佛寶、法寶、僧寶也。作瓶太子即色界淨居天也。）

<xa>十種見佛</xa>
　　﹝出華嚴經疏﹞
<pb n="583"/>
　　謂菩薩修殊勝行，離諸障礙，稱佛所行，得見十佛，了了分明，如是見者，乃名真見。
故云十種見佛也。
　　［一、安住世間，成正覺，佛無著見］，謂如來乘如實道，示成正覺，安住世間，而不
著涅槃，不著生死。菩薩稱佛無著而見，是名安住世間，成正覺，佛無著見。（梵語涅槃，
華言滅度。）
　　［二、願佛出生見］，謂如來乘願出生，無處不現。菩薩稱佛出生而見，是名願佛出生
見。
　　［三、業報佛深信見］，謂如來修萬行善業之因，感相好莊嚴之報。蓋此淨業果報，皆
由因中深信而起。菩薩稱佛深信而見，是名業報佛深信見。
　　［四、住持佛隨順見］，謂如來隨順眾生，以身舍利住持世間，永久不壞。菩薩稱佛隨
順而見，是名住持佛隨順見。（梵語舍利，華言骨身。）
　　［五、涅槃佛深入見］，梵語涅槃，華言滅度。謂如來化身，示現滅度，皆由深入涅槃
生死境界，故能示現。菩薩稱佛深入而見，是名涅槃佛深入見。（滅度，謂大患永滅，超度
三界也。）
　　［六、法界佛普至見］，謂如來之身，充滿清淨法界，無所不至。菩薩稱佛普至而見，
是名法界佛普至見。
　　［七、心佛安住見］，謂如來之心，湛然不動，安住真性。菩薩稱佛安住而見，是名心
佛安住見。
　　［八、三昧佛無量無依見］（梵語三昧，華言正定），謂如來清淨無量三昧，寂然常照
，無念無依，恆現在前。菩薩稱佛無量無依而見，是名三昧佛無量無依見。
　　［九、本性佛明瞭見］，謂如來本覺真性，清淨湛然，洞徹明瞭。菩薩稱佛明瞭而見，
是名本性佛明瞭見。
　　［十、隨樂佛普授見］，謂如來隨自他意之樂欲，普授一切之身。菩薩稱佛普授而見，
是名隨樂佛普授見。

<xa>十身──融三世間十身</xa>
　　﹝出華嚴經疏﹞
　　融者，通也、會也。三世間者，一、有情世間，二、器世間，三、智正覺世間也。謂菩
薩知諸眾生心，隨其所樂，融會三種世間，以為十身。復以十身及自身遞互相作，融通無礙
，是名融三世間十身也。（隔別名世，間差名間。有情世間，即眾生世間；器世間，即國土
<pb n="584"/>
世間，謂世界如器故也；智正覺世間，即佛世間。以其一一隔別間差，故通稱為世間也。遞
互相作者，謂菩薩如以眾生身作自身，亦作國土身，乃至虛空身之類，此之十身，與菩薩自
身，一一遞互相作融通無礙也。）
　　［一、眾生身］，眾生身者，謂五蘊眾共和合而生其身，即有情世間諸眾生身也。菩薩
知諸眾生心之所樂，即以眾生身作自身，亦作國土身，乃至虛空身也。（五蘊者，色蘊、受
蘊、想蘊、行蘊、識蘊也。）
　　［二、國土身］，國土身者，謂山河大地，諸器世間，剎土身也。菩薩知諸眾生心之所
樂，即以國土身作自身，亦作眾生身，乃至虛空身也。
　　［三、業報身］，業報身者，謂煩惱為因，所感業報身也。菩薩知諸眾生心之所樂，即
以業報身作自身，亦作眾生身，乃至虛空身也。
　　［四、聲聞身］，聲聞身者，謂聞佛聲教，悟真諦理，所證聲聞身也。菩薩知諸眾生心
之所樂，即以聲聞身作自身，亦作眾生身，乃至虛空身也。
　　［五、獨覺身］，獨覺身者，謂出無佛之世，獨宿孤峰，觀物變化，無師自悟，所證獨
覺身也。菩薩知諸眾生心之所樂，即以獨覺身作自身，亦作眾生身，乃至虛空身也。
　　［六、菩薩身］，菩薩，梵語具雲菩提薩埵，華言覺有情。謂菩薩於有情眾生之中，既
自覺悟，亦能覺他，有情所證菩薩身也。菩薩隨彼心之所樂，即以自身現眾生身，乃至虛空
身也。
　　［七、如來身］，如來身者，謂乘如實道，來成正覺，為如來身也。菩薩隨諸眾生心之
所樂，即以如來身作自身，亦作眾生身，乃至虛空身也。
　　［八、智身］，智身者，謂智慧圓明，一切諸法，皆能決了，為智慧身也。菩薩隨諸眾
生心之所樂，即以智身作自身，亦作眾生身，乃至虛空身也。
　　［九、法身］，法身者，謂所證無漏法界之體，而為法身也。菩薩知諸眾生心之所樂，
即以法界身作自身，亦作眾生身，乃至虛空身也。（無漏者，謂惑業淨盡，不漏落三界生死
也。）
　　［十、虛空身］，虛空身者，謂非眾生國土諸有量身，乃是無名無相之虛空身也。菩薩
隨彼心之所樂，即以虛空身作自身，亦作眾生身，乃至法身也。

<xa>十種佛</xa>
　　﹝出華嚴經﹞
　　佛，梵語具雲佛阤，華言覺，謂自覺、覺他、覺行圓滿也。
<pb n="585"/>
　　［一、成正覺佛］，謂佛於菩提樹下，降伏諸魔，朗然大悟，證無上果，是名成正覺佛
。（梵語菩提，華言道。謂之菩提樹者，以佛於此樹下成道，而得名也。）
　　［二、願佛］，謂佛從兜率下生人間，說法度生，酬宿因願，是名願佛。（梵語兜率，
華言知足。）
　　［三、業報佛］，謂佛修萬行清淨業因，感相好莊嚴果報，是名業報佛。
　　［四、住持佛］，謂佛真身及於舍利住持世間，永久不壞，是名住持佛。（梵語舍利，
華言骨身。）
　　［五、涅槃佛］，梵語涅槃，華言滅度。謂佛應身，化事既終，示現滅度，是名涅槃佛
。（滅度者，謂大患永滅，超度三界也。）
　　［六、法界佛］，謂佛證一真法界無漏之體，有大智慧，放大光明，徧照一切，是名法
界佛。（無漏者，謂惑業淨盡，不漏落三界生死也。）
　　［七、心佛］，謂佛心體離念，虛徹靈通，本來真覺，寂然獨照，是名心佛。
　　［八、三昧佛］，梵語三昧，華言正定。謂佛常住大定，如如不動，了知一切，是名三
昧佛。
　　［九、本性佛］，謂佛具大智慧，照了自性，本來是佛，具足恆沙性妙功德，是名本性
佛。
　　［十、隨樂佛］，謂佛隨機樂欲，如意速疾，即為現身說法，令其行業成就，是名隨樂
佛。

<xa>十類經──華嚴十類經</xa>
　　﹝出華嚴經疏﹞
　　謂毗盧遮那如來，以本願力，現法界無盡身雲，徧一切處，常轉無上法輪，令諸眾生入
華藏海，無有窮盡，故知此經，難可限量，然自狹至寬，略明十類。故現相品云：毗盧遮那
佛，願力周法界，一切國土中，恆轉無上輪。是也。（梵語毗盧遮那，華言徧一切處。）
　　［一、略本經］，謂此經一部三十九品，八十卷文。現傳世間，乃是下本十萬偈中之四
萬五千偈，未得具足，故名略本經。
　　［二、下本經］，謂此經，蓋文殊與阿難結集已，龍神收入龍宮。後因龍樹菩薩入龍宮
，見此大不思議經，具有上中下三本。下本十萬偈，四十八品。龍樹遂記出，流傳於世，故
名下本經。（文殊，梵語具雲文殊師利，華言妙德。梵語阿難，華言慶喜。龍樹者，本傳云
：其母樹下生之。又因龍接入宮，以成其道，遂以為號。大智度論云：大不思議經，即華嚴
<pb n="586"/>
經也。）
　　［三、中本經］，謂此經，龍樹於龍宮所見，有四十九萬八千八百偈，一千二百品，故
名中本經。
　　［四、上本經］，謂此經，龍樹於龍宮所見，有十個三千大千世界微塵數偈，一四天下
微塵數品，故名上本經。（四天下者，即東弗於逮、南閻浮提、西瞿耶尼、北郁單越之四洲
也。）
　　［五、普眼經］，謂此經中，普眼法門，於一法之中，能見無量之法。即海雲比丘所持
，以大海為墨，須彌聚筆，書此法門。一品中一門，一門中一法，一法中一義，一義中一句
。不得少分，何況能盡，故名普眼經。（海雲比丘者，即善財童子第三所參之善知識，以此
普眼法門開導善財者也。）
　　［六、同說經］，謂佛約百億同類世界，遍於虛空，皆有主伴，同說無盡法輪。不思議
品云：如一佛身，轉如是無盡法輪；如是盡虛空界，一一毛端份量之處，一一化身，皆如是
說音聲文字句義，一一充徧法界，故名同說經。
　　［七、異說經］，謂佛約樹形等異類世界，其中眾生，報類亦別。於彼現身說法，化導
群生，施設不同，故名異說經。（樹形者，謂世界之形如樹也。）
　　［八、主伴經］，謂毗盧遮那與十方佛，互為主伴，重重無盡，而說此經。如此方遮那
為主，說此法時，十方諸佛為伴；彼方為主，此方為伴。如此方說十住時，十方來證，皆言
我等國土，皆說此法。則知十方國土，一切諸方，互為主伴，皆說此經，故名主伴經。（十
住，即經中十住品也。）
　　［九、眷屬經］，謂佛隨順機宜之教，是此經之眷屬。蓋下劣之機，不能聞圓頓一乘大
法，故佛隨宜說三乘教，作勝方便，引入此門。經云：普眼修多羅，以佛剎微塵數修多羅以
為眷屬，故名眷屬經。（三乘者，聲聞乘、緣覺乘、菩薩乘也。梵語修多羅，華言契經。）
　　［十、圓滿經］，謂此經名圓滿因輪，融上九經，為一無盡修多羅海，隨一會一品一文
一句，皆攝無盡法海，圓滿具足。經云：顯現自在力，為說圓滿經，無量諸眾生，悉授菩提
記，故名圓滿經。（因輪即根本法輪也。根本法輪若轉，一切法輪皆轉也。）

<xa>十種教體</xa>
　　﹝出華嚴經疏﹞
　　教者，謂如來所說一大藏教也。體即體性，教之本也。然如來所說之教，詮顯權實義趣
，淺深不同，故分十體，收攝一切教法罄無不盡也。（權者，三乘權教，謂聲聞、緣覺、菩
<pb n="587"/>
薩也。實者，一乘實教也。）
　　［一、音聲語言體］，謂言音語業為教體也。故佛唱號言辭，評量論說，是為教體。楞
嚴經云：此方真教體，清淨在音聞。是也。
　　［二、名句文身體］，名者，依事立名；句者，眾語合成；文者，聯合眾義。皆言身者
，身即聚集之義。謂此三者，長短高下，次第行布，而能詮顯教法之體也。
　　［三、通取四法體］，謂通取聲名句文四法，而為能詮教體也。淨名經云：通用四法，
為佛教體。是也。
　　［四、通攝所詮體］，謂經文通攝所詮義理為教體也。蓋文是所依，義是能依；文是能
詮，義是所詮。此明文義相成也。經云：文隨於義，義隨文。是也。
　　［五、諸法顯義體］，謂世間一切諸法，能顯義理，皆為教體也。淨名經云：或有佛土
，以佛光明而作佛事；香積世界，餐香飯而三昧顯；極樂佛國，水鳥樹林，皆宣妙法；華嚴
性海，雲台寶網，同演法音，毛孔光明，皆作佛事。是也。（香積，佛國土名也。香飯者，
即維摩詰遣化人詣彼國所取之香飯也。梵語三昧，華言正定。）
　　［六、攝境唯心體］，謂以前五種，一切諸法，唯心所現，故攝為教體也。起信論云：
所言法者，謂眾生心是，心則攝一切世間、出世間法。是也。
　　［七、會緣入實體］，謂會前六門緣起差別教法，同入真如一實之體也。蓋諸聖教，皆
從真如流出。故因緣事相本空，全是真如體性也。
　　［八、理事無礙體］，謂真如是理，教法是事。此二無礙，為教體也。蓋一切教法，雖
全體即真如，而不礙事相宛然；雖真如全體為一切教法，而不礙理性明現。二互交徹，無礙
融通也。
　　［九、事事無礙體］，謂一切法，文義圓融，以無障礙法界為教體也。蓋所起教，稱性
融通，事事無礙，遂令一言一音一文一義一因一果一毛一塵，含攝法界，圓融無礙，遞互交
參，重重無盡。經云：佛以一妙音，周聞十方國，眾音悉具足，法雨皆充遍。是也。
　　［十、海印炳現體］，謂海印三昧為教體也。然海印是喻，三昧是定。如來說華嚴經時
，入是三昧。一切諸法，炳然齊現大寂定中，猶如香海澄渟，湛然不動，四天下中一切眾生
色身形像，皆於其中歷歷頓現，如印印文，其差別無盡，教法及所化機，雖大小不同，亦同
緣起，炳現定中。經云：或現童男童女形，天龍及以阿修羅，乃至摩睺羅伽等，隨其所樂悉
令見。眾生形相各不同，行業音聲亦無量，如是一切皆能現，海印三昧威神力。是也。（四
天下者，即東弗於逮、南閻浮提、西瞿耶尼、北郁單越之四洲也。梵語阿修羅，華言無端正
。梵語摩睺羅伽，華言大腹行，地龍也。）
<pb n="588"/>

<xa>十因──教起十因</xa>
　　﹝出華嚴經疏﹞
　　謂如來出現說華嚴經，必有因緣。故出現品云：非以一緣，非以一事，如來出現，以無
量因緣而得成就，令斯教興。故以因緣二字，各開十義，以顯無盡。先彰十因，後顯十緣。
故云教起因緣也。
　　［一、法應爾］，法應爾者，理本當然也。謂如來出現，法應說此華嚴經故。所以諸佛
，皆於無盡世界，常轉無盡法輪，令諸眾生，返本還源，佛佛道同，法皆如此也。
　　［二、酬宿因］，酬宿因者，謂如來說法，為酬宿世願因也。蓋如來於因中，精修道行
，願度眾生。今既成佛，當酬宿願。是以悲智雙運，行願齊周，說廣大法，度諸眾生也。
　　［三、順機感］，謂如來說教，必由機緣所感。若無當機之眾，雖說無益。所以說者，
必隨順機宜也。
　　［四、為教本］，謂如來先說此一乘圓頓之法，為諸教之本。然後漸施末教，調停小機
，根器既熟，使其悟入如來智慧也。（末教者，即聲聞、緣覺小教也。）
　　［五、顯果德］，謂如來顯揚妙果勝德，令人信樂，若不知佛果德，安能渴仰懇求。故
佛舉揚華藏世界，微妙十身，依正果德，蓋為此也。（依正果德有二種。一依果，即華藏世
界也。二正果，即如來十身也。十身者，菩提身、願身、化身、力持身、相好莊嚴身、威勢
身、意生身、福德身、法身、智身也。）
　　［六、彰地位］，謂此經彰顯菩薩修行地位，從因至果，有階差也。然有二種。一、行
布位，即排布行列，次第升進也。二、圓融位，即一位攝一切位也；如初地等，一地之中，
具攝一切諸地功德是也。（初地者，即十地中初歡喜地也。）
　　［七、說勝行］，謂如來宣說殊勝妙行，令人信向也。蓋欲登妙位，非行不階。故說無
量勝行，使一切菩薩及諸眾生，依教立行，造修證入也。
　　［八、示真法］，謂如來出世，宣示真實大法，令人開解也。蓋欲修諸勝行，決須解了
法理。不達法理，行亦非真。經云：不了真實法，諸佛故興世。是也。
　　［九、開因信］，謂如來開示一切眾生本有性德也。蓋以如上真法，勝行因果，皆眾生
性中本有。但相變體殊，情生智隔，不能覺了。故談斯經，令其開悟也。（相變體殊者，謂
生佛之相既變，理性之體亦殊也。）
　　［十、利今後］，謂如來說法，利益今世後世一切眾生也。經云：我等諸佛，護持此法
，令未來世一切菩薩，皆悉得聞，獲大利益。是也。
<pb n="589"/>

<xa>十緣──教起十緣</xa>
　　﹝出華嚴經疏﹞
　　［一、依時］，時即說經時分也。謂如來心冥至道，則混一古今。一念與多劫圓融，本
無時分可限。今以無時之時，略顯十時，恆演此經。經云：諸佛得菩提，實不計於日。是也
。（劫，梵語具雲劫波，華言分別時節。十時者，一念時、盡七日時、遍三際時、攝同類劫
時、收異類劫時、以念攝劫時、劫念重收時、異類界時、彼此相入時、以本收末時也。）
　　［二、依處］，處即說經處所也。謂諸佛菩薩，於十方盡虛空徧法界微塵剎海，乃至容
一一毛端之處，皆有七處九會，頓演此經，猶如帝網，重重無盡。故云依處也。（七處者，
一菩提場、二普光明殿、三忉利天、四夜摩天、五兜率天、六他化天、七逝多林。九會者，
六處各說一會，惟普光明殿三會說也。）
　　［三、依主］，主即說經教主也。謂毗盧遮那佛，現法界無盡身雲，週徧十方微塵剎海
，常說華嚴。經云：如於此處見佛坐，一切塵中亦復然。故云依主也。（梵語毗盧遮那，華
言徧一切處。）
　　［四、依三昧］，梵語三昧，華言正定。謂佛說經，必先入三昧定，靜鑒法理，權實分
明，然後從定而起，應機而說，故云依三昧也。（權實分明者，謂說小乘法為權，大乘法為
實也。）
　　［五、依現相］，現相，即說經之初，現瑞相也。謂或放光動地，華雨香雲，皆為說法
之瑞。故於諸會將欲說法，必先放光，警動物機，故云依現相也。
　　［六、依說人］，說人即說法之人也。謂法無廢興，弘之由人。經云：佛法無人說，雖
慧莫能了。故云依說人也。
　　［七、依聽人］，聽人即聽法之人也。謂佛說法，若無聽者，終無有說。故云依聽人也
。
　　［八、依德本］，德本謂談經必以智慧行願為本也。若內無德本，外豈能談？故佛告金
剛幢菩薩言，由汝智慧清淨故；告普賢菩薩言，亦以汝修諸菩薩行願故。令汝入於三昧而演
說法。故云依德本也。
　　［九、依請人］，請人即諮請法要之人也。謂說法之人，慈悲深厚，雖無人請問，而或
自談。若敬法重人，要須誠請，而後為說，故云依請人也。
　　［十、依能加］，能加，謂如來以神力加被菩薩而說經也。然加有二種：一者顯加，即
佛以三業神力顯然加被；二者冥加，即佛密與智慧，令他說法。故云依能加也。（三業者，
<pb n="590"/>
身業、口業、意業也。）

<xa>十機──教被十機</xa>
　　﹝出華嚴經疏﹞
　　教者，謂華嚴一乘圓頓之法也。蓋毗盧遮那如來演說此經，化被群機，通有十類，故云
教被十機也。（梵語毗盧遮那，華言徧一切處）。
　　［一、被無信機］，謂邪見眾生，無有善根，不能信受。或時聞已，反生誹謗，墮諸惡
道。雖墮惡道，由聞名故，熏成其種，是名被無信機。
　　［二、被違真機］，謂人違圓教真法，而依傍此經，以求名利，不淨說法，集邪善因。
雖違真教，佛作饒益，曾無厭捨，是名被違真機。
　　［三、被乖實機］，謂人執著文言，即乖違實理。而圓妙義門，不入其心。雖垂實理，
由熏聞成種，是名被乖實機。
　　［四、被狹劣機］，謂二乘之人，根器狹小，故雖在法會，如聾如啞，不聞此經。根雖
狹劣，宿種蒙熏，是名被狹劣機。（二乘者，聲聞乘、緣覺乘也。）
　　［五、被守權機］，機即權巧方便，機即所化之機。謂權教之人，執守三乘之法，次第
證修，不信圓融具德之教。雖執權小之教，然蒙佛饒益，終能醒悟，是名被守權機。（三乘
者，聲聞乘、緣覺乘、菩薩乘也。）
　　［六、被正為機］，謂佛正為一乘圓機，說此具德之教，使其聞而信解，修行悟入。即
運不思議之妙乘，游入蓮華藏海，是名被正為機。（游入華藏海者，以喻所證法界之理，無
不週徧而含攝也。）
　　［七、被兼為機］，謂人聞此經，雖未悟入，而能信受，成堅固種。經云：如人食少金
剛，終竟不消。此約未證悟者，稱之為兼，是名被兼為機。
　　［八、被引為機］，謂前權教菩薩，不信圓融具德之法，故於十地之中，以六相圓融之
義，借其三乘行布之名，寄位增勝，誘引演說，令彼信受，即入圓融，是名被引為機。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。六相者，總相、別相、同相、異相、成相、壞相也。）
　　［九、被權為機］，謂二乘聾瞽不聞者，乃是諸大菩薩權示聲聞之行，在於法會，假言
不聞，及至逝多林中，卻頓悟法界。示小乘根，亦可得入，是名被權為機。（梵語逝多，華
言勝林。）
　　［十、被遠為機］，謂久遠之機，令其成熟也。蓋凡夫外道，無性闡提，及未來世一切
<pb n="591"/>
眾生，悉有佛性，咸是所被。今雖不信，後必當入，遠熏成種，是名被遠為機。（闡提，梵
語具雲一闡提，華言信不具。）

<xa>十宗收教</xa>
　　﹝出華嚴經疏﹞
　　唐賢首法藏國師為宗計不同，乃開十宗，判五教，收釋一代聖教，理無不盡。故前六宗
收小乘教，第七宗收始教，第八宗收頓教，第九宗收終教，第十宗收圓教。故云十宗收教也
。
　　［一、我法俱有宗］，謂此宗執著有我，及計有無等法悉皆是有，是為我、法俱有宗。
　　［二、法有我無宗］，謂此宗計諸法是有，不離色心；而於我相，了不可得，是為法有
我無宗。
　　［三、法無去來宗］，謂此宗計一切現在法是有，計過去未來之法俱無，是為法無去來
宗。
　　［四、現通假實宗］，謂此宗計現在法通假通實也。通實者，計五蘊法以為實有；通假
者，計十二處十八界以為虛假，是為現通假實宗。（五蘊者，色蘊、受蘊、想蘊、行蘊、識
蘊也。十二處者，眼處、耳處、鼻處、舌處、身處、意處、色處、聲處、香處、味處、觸處
、法處也。十八界者，眼界、色界、眼識界；耳界、聲界、耳識界；鼻界、香界、鼻識界；
舌界、味界、舌識界；身界、觸界、身識界；意界、法界、意識界也。）
　　［五、俗妄真實宗］，謂此宗計世俗之法皆是虛妄，出世之法皆是真實，是為俗妄真實
宗。
　　［六、諸法但名宗］，謂此宗計一切諸法，唯有假名，無實體性，是為諸法但名宗。
　　［七、三性空有宗］，謂此宗但說徧計一種性是空，依他、圓成二種性是有，是為三性
空有宗。（徧計性者，謂眾生迷惑，不了諸法本空，妄於我身及一切法，週徧計度也。依他
性者，謂所有諸法，皆依眾緣相應而起，都無自性也。圓成性者，謂真如之性，不遷不變，
圓滿成就也。）
　　［八、真空絕相宗］，謂此宗說真空實相之中，絕一切虛妄假名之相。故般若心經云：
是故空中，無色，無受想行識等，是為真空絕相宗。
　　［九、空有無礙宗］，謂此宗說空是即有之空，故不礙有；談有是即空之有，故不礙空
。二互交徹，圓融無礙，是為空有無礙宗。
　　［十、圓融具德宗］，謂此宗說一切諸法，稱性圓融，具足眾德，週徧含融，事事無礙
<pb n="592"/>
，主伴無盡，是為圓融具德宗。（主即佛也，伴即菩薩也。）

<xa>十因──玄門無礙十因</xa>
　　﹝出華嚴經疏﹞
　　玄門者，即十玄門也。以此十法性德為因，起大業用，令彼玄門諸法，混融無礙，重重
無盡。故云玄門無礙十因也。（玄者，妙也。）
　　［一、唯心所現］，謂世間、出世間一切諸法，唯是真心所現。然法唯心現，全法是心
，心既圓融，法亦無礙。經云：知一切法，即心自性。是也。
　　［二、法無定性］，謂一切諸法，既唯心現，從緣而起，無定性也。所謂小非定小，於
一微塵能含太虛；大非定大，輪圍無數入毛端中。經云：金剛圍山數無量，悉能安置一毛端
。是也。（輪圍者，金剛輪圍山也。）
　　［三、緣起相由］，謂緣起之法，遞相由藉。然法界緣起，義門無量，略舉十義，緣起
方成，故云緣起相由也。（十義者，諸緣各異義、互遍相資義、俱存無礙義、異體相入義、
異體相即義、體用雙融義、同體相入義、同體相即義、俱融無礙義、同異圓滿義也。）
　　［四、法性融通］，謂法界之性，圓融通達無礙。然一切事法，依性建立，不異真性。
性既融通，事亦如之。故一一微塵，各含法界。經云：華藏世界所有塵，一一塵中見法界。
是也。
　　［五、如幻夢］，幻者，猶如幻師，能以一物為種種物，幻種種物而為一物。夢者，如
一夢中所見廣大事業，自謂歷時久遠。經云：如人睡夢中，造作種種事，雖經億千歲，一夜
未終盡。是也。
　　［六、如影像］，謂一切法從心所現，而能含明瞭性，猶如明鏡，各各互現，諸法影像
也。經云：遠物近物，雖皆影現，影不隨物，而有遠近。是也。
　　［七、因無限］，謂往昔因中，稱法界性，修無量殊勝之因；故今得果，妙用無邊。經
云：往修勝行無有邊，今獲神通亦無量。是也。
　　［八、佛證窮］，佛證窮者，謂佛證果窮極也。故三覺圓明，六通自在，稱法界性，說
圓滿經。經云：佛住甚深真法性，所流圓滿修多羅。是也。（三覺者，自覺、覺他、覺行圓
滿也。六通者，天眼通、天耳通、他心通、宿命通、身如意通、漏盡通也。梵語修多羅，華
言契經。）
　　［九、深定用］，深定用者，謂入甚深大定，而起妙用也。蓋以海印等諸三昧力，令一
切法，炳然齊現，無礙圓融。經云：入微塵數諸三昧，一一出生塵等定。是也。（海印三昧
<pb n="593"/>
者，梵語三昧，華言正定。海印是喻，三昧是定。一切諸法，炳然齊現大寂定中。猶如香海
，湛然不動，一切色相歷歷顯現，如印印文也。）
　　［十、神通解脫］，解脫，即自在之義。謂佛以神通不思議解脫之力，令一切法，於一
法中，建立顯現，圓融自在。經云：於一塵中建立三世一切佛法。是也。（三世者，過去、
現在、未來也。）

<xa>十玄門</xa>
　　﹝出華嚴經隨疏演義鈔﹞
　　玄者，妙也。門即能通之義。謂玄妙之門，能通蓮華藏海故也。蓋此十門，乃晉雲華尊
者依華嚴大經一乘圓頓妙義而立也。
　　［一、同時具足相應門］，謂舉一法時，頓具一切諸法。一法既具，法法亦然，交互同
時，皆得相應，具足圓滿。經云：一切法門無盡海，同會一法道場中。是也。
　　［二、廣狹自在無礙門］，謂大而無外，名廣；小而無內，名狹。然大非定大，置毛端
而不窄；小非定小，含太虛而有餘。所謂事得理融，自在無礙。經云：能以小世界作大世界
，大世界作小世界。等是也。
　　［三、一多相容不同門］，謂一佛土與十方一切佛土，互相容納而不壞一多之相，名為
不同。經云：以一佛土滿十方，十方入一亦無餘。是也。
　　［四、諸法相即自在門］，謂一切諸法，互融互即，不相妨礙。如一法捨己同他，則舉
體全是於彼；若一法攝他同己，則令彼一切即是己體。經云：一即是多多即一。是也。
　　［五、秘密隱顯俱成門］，謂一切諸法，互攝無礙。如一法攝多法，則一法顯，而多法
隱；如多法攝一法，則多法顯，而一法隱。顯中有隱，隱中有顯，名為俱成。由此隱顯，體
無前後，不相妨礙，名為秘密。疏云：如初八夜月，半隱半顯，隱顯同時。不同晦月，唯隱
無顯；望月，唯顯無隱。然其半隱半顯之月，非但明與暗俱，而明下有暗，暗下有明也。
　　［六、微細相容安立門］，謂一能含多，名曰相容。一多不雜，乃稱安立。然所含微細
，如琉璃瓶盛多芥子，炳然齊現，不相妨礙。經云：於一塵中，一切國土，曠然安住。是也
。
　　［七、因阤羅網境界門］，梵語因阤羅，華言天珠。天即帝釋天也。珠即珠網。蓋帝釋
殿珠網覆上，於一明珠內萬像俱現，眾珠盡然，互相現影，影復現影，遞互交光，重重無盡
。今此法門，亦復如是。一一法中，一一位中，一一世界，互相交參，重重無盡。經云：諸
佛知一切世界，如因阤羅網世界。是也。
<pb n="594"/>
　　［八、托事顯法生解門］，謂寄託一事，即顯無盡法門，令人深生信解。疏云：自在即
稱為王，潤益即名法雲。金色世界即是本性，彌勒樓閣即是法門。勝熱婆羅門火聚刀山，即
是般若。是也。（梵語彌勒，華言慈氏。勝熱婆羅門者，即善財五十三參中，第九參之善知
識也。）
　　［九、十世隔法異成門］，謂三世各三為別，一念為總，故名十世。三世區分，不相雜
亂，故云隔法。三世互在，遞相成立，乃稱異成。經云：菩薩有十種說三世。過去說過去，
過去說現在，過去說未來；現在說過去，現在說平等，現在說未來；未來說過去，未來說現
在，未來說無盡；又云無量無數劫，解之即一念。是也。（平等者，謂現在中現在，望前後
過去未來得平等故也。無盡者，謂未來中未來，於未來際無有盡故也。）
　　［十、主伴圓明具德門］，謂如來說圓教之法，理無孤起，必眷屬隨生，故十方諸佛、
菩薩，互為主伴，重重交參，同時頓唱圓教法門。如淨空明月，列星圍繞，淨器百川，近遠
炳現。名主伴圓明。一一法會所說法門，稱性極談，具足眾德，名為具德。經云：法界修多
羅，以佛剎微塵數修多羅以為眷屬。是也。（梵語修多羅，華言契經。）

<xa>十義──緣起十義</xa>
　　﹝出華嚴經疏﹞
　　緣起者，謂諸法所起因緣，遞相攝持，涉入無礙，分為十種，以釋前十玄門之義也。
　　［一、諸緣各異義］，諸緣各異者，謂諸法緣起各不同也。蓋諸法遞互相望，要須體用
各別，不相雜亂，方成緣起。經云：多中無一性，一亦無有多。是也。
　　［二、互遍相資義］，互遍相資者，謂諸法所起，更互週徧相應資助，方成緣起也。如
一緣遍應多緣，此一則具多一，若不多一，則應不遍，不成緣起。當知此法界中，一緣具多
，法法皆爾，無不互遍相資。經云：知以一故眾，知以眾故一。是也。
　　［三、俱存無礙義］，俱存無礙者，謂凡是一緣，要具前之二義，方成緣起無礙也。然
必由各異方得待緣，必由遍應方自具德。是故自一多一，自在無礙。經云：諸法無所依，但
從和合起。是也。（自一多一者，謂如十數中，以一為自一，以自一應餘九，為多一也。）
　　［四、異體相入義］，異體相入者，謂諸法異體，遞相涉入也。蓋諸法力用，遞相依持
，方成緣起。如一持多，則多入一內；如多持一，則一入多內也。
　　［五、異體相即義］，異體相即者，謂諸法異體，更互相望，全體形奪也。然具有體無
體，方成緣起。若一緣有體，能起諸緣，即是一緣；若一緣無體，所起之緣，即是諸緣。一
緣有體無體既爾，諸緣有體無體亦然。經云：一即是多，多即一。是也。（全體形奪者，謂
<pb n="595"/>
有無之體，更互形比與奪也。一緣者，即一法之因緣也。）
　　［六、體用雙融義］，體用雙融者，謂會前異體相入相即，二種皆融通也。蓋諸法體用
，交涉無礙，方成緣起。以體無不用故，舉體全是用；以用無不體故，舉用全是體。互不相
礙，交徹圓融也。
　　［七、同體相入義］，同體相入者，謂一緣多緣無別體，故名為同體。若一緣有力，則
能持多一，若多一無力，則依彼一緣。是故一能攝多，多便入一；多能攝一，一便入多也。
　　［八、同體相即義］，同體相即者，謂本一多一同是一體，故相即也。蓋本一有體，能
作多一；多一無體，由本一成多一，即本一也。故本一有體，則多一無體，多一有體，則本
一無體也。（本一者，謂多數中隨其所用之一即為本也。）
　　［九、俱融無礙義］，俱融無礙者，謂融前同體相入相即，二種皆無礙也。蓋體無不用
，則有同體相入，而無相即之義；用無不體，則有同體相即，而無相入之義。今既全體全用
，則亦入亦即也。
　　［十、同異圓滿義］，同異圓滿者，謂前九義有同有異，總合為一，成大緣起。令多義
門，同時具足，皆悉圓滿也。

<xa>十妙</xa>
　　﹝出法華玄義﹞
　　不可思議名妙，即實相之理也。實相之理，精微玄妙，清淨寂絕。經云：是法不可示，
言辭相寂滅。是也。總論因果自他，故具明十妙，妙體無殊也。
　　［一、境妙］，境即理境也。謂十如是等境，心、佛、眾生三無差別，不可思議。經云
：唯佛與佛，乃能究盡諸法實相。所謂諸法如是相。等是也。（十如是者，如是相、如是性
、如是體、如是力、如是作、如是因、如是緣、如是果、如是報、如是本末究竟等也。）
　　［二、智妙］，智即全境所發之智也。以境妙故，智亦隨妙。涵蓋相應，不可思議。經
云：我所得智慧，微妙最第一。是也。（涵蓋相應者，函喻境，蓋喻智，應，當也。）
　　［三、行妙］，行即所修之行也。以智妙故，智導於行，行亦隨妙，不可思議。經云：
行此諸道已，道場得成果。是也。
　　［四、位妙］，位即修行所歷之位次也。謂十住、十行、十迴向、十地等諸位，以行妙
故，所證之位亦妙，不可思議。經云：乘是寶乘，游於四方。是也。（十住者，發心住、治
地住、修行住、生貴住、方便具足住、正心住、不退住、童真住、法王子住、灌頂住也。十
行者，歡喜行、饒益行、無嗔恨行、無盡行、離癡亂行、善現行、無著行、尊重行、善法行
<pb n="596"/>
、真實行也。十迴向者，救一切眾生離眾生相迴向、不壞迴向、等一切佛迴向、至一切處迴
向、無盡功德藏迴向、隨順平等善根迴向、隨順等觀一切眾生迴向、真如相迴向、無縛解脫
迴向、法界無量迴向也。十地者，歡喜地、離垢地、發光地、焰慧地、難勝地、現前地、遠
行地、不動地、善慧地、法雲地也。四方，即東西南北，表前四十位也。）
　　［五、三法妙］，三法即真性、觀照、資成之三法也。真性是理，觀照是慧，資成是定
。此之三法，是佛所證，不可思議。經云：佛自住大乘，如其所得法，定慧力莊嚴。是也。
（資成者，謂定力能資助成就智慧也。）
　　［六、感應妙］，感即眾生，應即佛也。謂眾生能以圓機感佛，佛即以妙應應之。如水
不上升，月不下降，而一月普現眾水，不可思議。經云：一切眾生，皆是吾子。是也。
　　［七、神通妙］，天心名神，慧性名通。天然慧性，徹照無礙，名為神通。謂如來無謀
之應，善權方便，稱適機宜，變現自在，不可思議。經云：今佛世尊，入於三昧，是不可思
議現希有事。是也。（梵語三昧，華言正定。）
　　［八、說法妙］，謂說大小乘偏圓之法，咸令眾生悟入佛之知見。一音宣演，不可思議
。經云：如來能種種分別，巧說諸法，言辭柔軟，悅可眾心。是也。（偏圓者，謂小乘之法
，所談之理，非中名偏。大乘之法，所談之理，具足圓滿，名圓也。）
　　［九、眷屬妙］，謂佛出世，十方諸大菩薩，皆來讚輔；或以神通而來生者，或以宿願
而來生者，或以應現而來生者，皆名眷屬，俱不可思議。經云：但教化菩薩，無聲聞弟子。
是也。
　　［十、利益妙］，謂佛說法，一切眾生咸得開悟本性，入佛知見。猶如時雨，普洽大地
，蒙益不可思議。經云：現在未來，若聞一句一偈，我皆與授阿耨多羅三藐三菩提記。是也
。（梵語阿耨多羅三藐三菩提，華言無上正等正覺。）

<xa>十不二門</xa>
　　﹝出法華玄義釋簽﹞
　　十門何為而設也？蓋荊溪大師，因釋法華玄義，其中廣明十妙之旨。法相該博，學者難
入。故於跡本二門之間，對前十妙，立此十門；復於門門之下，結歸一念。為令修學之人，
於一念心開，妙解立妙行，故云不可不了十妙大綱，故撮十妙為觀法大體。然此十門，皆以
不二命名者，蓋法華以前，四時三教所談色心等十，一一隔異，名之為二。至於法華，開顯
四時三教所談偏權之法，皆即圓實，實理既彰，色心等法，圓融自在，互攝無外，咸名不二
。十門既對十妙而立，妙即不二，不二即妙。故此十門，不二為目。門即能通之義。蓋欲以
<pb n="597"/>
十門之易，而通十妙之難也。（四時者，華嚴時、鹿苑時、方等時、般若時也。三教者，藏
教、通教、別教也。偏權、圓實者，謂藏通別三教為偏為權，圓教為圓為實也。）
　　［一、色心不二門］，有形質礙之法，而無知覺之用，既異於心，故稱為色。雖有知覺
之用，而無質礙可見，以能緣慮，名之為心。諸文有云名色者，心不可見，但有其名，名即
心也。故智度論云：一切諸法中，但有名與色，更無有一法，出於名色者。然以情見言之，
色心二法有異。以理而論，一切諸法唯心本具，即是妙色妙心，心即是色，色即是心；心外
無色，色外無心。互具互攝，故名不二。此之不二，不出一念。故心法妙，所以為門也。
　　［二、內外不二門］，此就內外二境論內外二觀也。謂眾生諸佛及以依報名為外境；自
己心法，名為內境。於此內外二境，皆以三觀觀之，即名內外二觀也。然若論修觀次第，必
先觀內心；若論機入不同，故須內外併列。復為顯其妙義，必須內外互融，隨觀一境，皆能
徧攝，故名不二。此之不二，不出一念，故心法妙，所以為門也。（依報者，即身所依之國
土也。三觀者，空觀、假觀、中觀也。離性離相謂之空，無法不備謂之假，非空非假謂之中
也。）
　　［三、修性不二門］，修謂修治造作，即隨緣變造之事也。性謂本有不改，即真如不變
之理也。性德不出色心，修德莫非三觀。今示全性起修，則諸行無作；全修在性，則一念圓
成。是則修外無性，性外無修，互泯互融，故稱不二。此之不二，不出一念。故心法妙所以
為門也。（泯，絕也、亡也。論性，則修全在於性，性外無修，修泯亡也；論修，則性全在
於修，修外無性，性泯亡也。融即圓融，性不礙修，修不礙性；性即是修，修即是性也。）
　　［四、因果不二門］，因即從迷而言，果乃就悟而說。始從人、天，終至等覺菩薩，皆
名為因。唯妙覺佛，獨稱為果。良以九界眾生，無明惑覆，實相之理未顯，名因。唯妙覺佛
，無明淨盡，實相之理，究竟顯發，隨機應現，設化無方，乃名果也。十界迷悟雖殊，實相
始終理一，故名不二。此之不二，不出一念。故心法妙所以為門也。（等覺者，去後妙覺佛
猶有一等，勝前諸位，得稱覺也。妙覺者，謂自覺、覺他、覺行圓滿，不可思議也。九界者
，菩薩界、緣覺界、聲聞界、天界、人界、修羅界、餓鬼界、畜生界、地獄界。兼佛即名十
界也。）
　　［五、染淨不二門］，無明之用為染，法性之用為淨。無明、法性，體本不二，用乃有
殊。迷則全法性而為無明，全起無明之用，以在纏心，變造諸法，唸唸住著，名之為染。悟
則全無明而為法性，全起法性之用，以離障心，應赴眾緣，唸唸捨離，名之為淨。然在纏，
染心本具妙理，與淨不殊，故名不二。此之不二，不出一念。故心法妙所以為門也。（在纏
心者，纏即纏縛，謂眾生心識為惑業之所纏縛也。離障心者，障即障礙，謂佛心想惑業淨盡
<pb n="598"/>
，離乎障礙也。）
　　［六、依正不二門］，依者，依止之處，即所依之土也。正者，正受其報，即能依之身
也。如佛果後，示現下三國土名為依報；示現前三教主及九界身，名為正報。法華開顯三土
，即是寂光，九界無非圓佛，寂光即所依之土，圓佛乃能依之身。以寂光、圓佛，理本無二
，故能依中現正，正中現依。果既依正不二，因亦復然，由理同故。即知諸佛、眾生，體用
不二。此之不二，不出一念。故心法妙所以為門也。（下三國土者，同居土、方便土、實報
土，以對常寂光土在上，故名下也。前三教主者，即藏、通、別三教果佛也。九界身者，即
菩薩等九界之身也。寂光者，即常寂光土也。）
　　［七、自他不二門］，自即自己，他謂他機，此就三法論也。佛法、眾生法，皆名為他
；唯己心法，名之為自。以由十界互具，則心、佛、眾生各有生佛。若己生佛顯，則與他佛
、生佛同，俱為能化；唯他眾生生佛，而為所化。故云他生他佛尚與心同，況己心生佛，寧
乖一念？既同一念，自他豈殊，故名不二。此之不二，不出一念。故心法妙所以為門也。
　　［八、三業不二門］，三業者，如來果後垂化，清淨身口意業也。謂身輪現通，口輪說
法，意輪鑒機。當知身尚無身，說亦非說，身口平等，等彼意輪，心色一如，故名不二。此
之不二，不出一念。故心法妙所以為門也。（身口意輪者，輪有摧碾之用，喻佛鑒機現通說
法，皆能摧碾眾生惑業，故名輪也。心色一如者，心即意，色即身、口，謂身口意三業，皆
同一性，無有別也。）
　　［九、權實不二門］，權謂權謀，即九界七方便之法也；實謂真實，即佛界圓乘之法也
。蓋法華已前，四時未會，權實不融。至法華開顯九界七方便之權，即是佛界圓乘之實。實
即是權，權即是實；實外無權，權外無實。皆稱秘妙，故云不二。此之不二，不出一念。故
心法妙所以為門也。（七方便者，方即方法，便即便宜。謂藏通兩教二乘為四，及藏通別三
教菩薩共為七，以其同修方便之道故也。）
　　［十、受潤不二門］，受潤者，從喻而立名也。受即領納，以三草二木喻七方便，眾生
為能受也。潤即沾潤，謂如來說前四時三教之法，如雲注雨，為能潤也。法華開前四時三教
之法，皆即圓法。七方便眾生，咸蒙授記作佛。譬如三草二木，皆一地所生，一雨所潤，無
復差降，故名不二。此之不二，不出一念。故心法妙所以為門也。（三草二木喻七方便者，
下草喻人、天，中草喻聲聞、緣覺，上草喻藏教菩薩，小樹喻通教菩薩，大樹喻別教菩薩也
。此七方便，因對下草，故列人天；而合藏通兩教二乘但為二也。上之七方便，因對論權實
之法，故不及人天也。）

<pb n="599"/>
<xa>十乘</xa>
　　﹝出摩訶止觀﹞
　　十乘者，十乘觀法也。此十通名乘者，乘即運載之義。如世車乘，堪能運載也。蓋言修
行之人，依此十法修之，則能運出生死之苦海，到於涅槃彼岸也。數至十者，由修觀之人，
上中下根不等。上根者，唯觀初不思議境，即得破惑顯理；其次者，於初種觀法修之不入，
須用第二發心，乃至第八對治助開，方能破惑顯理；又其次者，於前七種觀之不入，須用第
八知位次乃至第十離法愛，方能破惑顯理。故止觀大意云：上根唯一法，中根二惑七，下根
方具十。又為知妙境為九乘之本，稱本修九，方堪入於初住，是故備論此十乘也。（梵語涅
槃，華言滅度。初住者，即十住中初發心住也。）
　　［一、觀不思議境］，觀即能觀，境即所觀。所觀者何？不出色、心。色從心造，全體
是心。故經云：三界無別法，唯是一心作。即眾生日用現前，以根對塵，所起一念之妄心也
。此心既全真成妄，今達妄即真，即此妄心，具足諸法，無有缺減。即心是一切法，一切法
是心，非一非異，不前不後，玄妙寂絕，非識所識，非言所言，故指此心為不思議境也。於
此一心，唸唸以即空、即假、即中三觀觀之。若觀一法即一切法，假觀也；觀一切法即一法
，空觀也；非一非一切，而一而一切，中觀也。空觀破見、思惑，證般若德；假觀破塵沙惑
，證解脫德；中觀破無明惑，證法身德。三觀既即一而三，三惑豈前後而破，三德非次第而
證。說之次第，理非次第。由證三德，即入初住。所謂上根之人，唯用一法，即指此初觀也
。（三界者，欲界、色界、無色界也。以根對塵者，謂以眼耳鼻舌身意之六根，對色聲香味
觸法之六塵也。不前不後者，一心不在前，諸法不在後也。空假中者，離性離相謂之空，無
法不備謂之假，非空非假謂之中也。非一非一切者，中觀雙遮空假也；而一而一切者，中觀
雙照空假也。見、思惑者，謂意根對法塵而起分別曰見惑，眼等五根對色等五塵起諸貪染曰
思惑。塵沙惑者，謂眾生之惑，種類數多如塵若沙也。無明惑者，謂於中道之理，無所明瞭
也。三德者，法身德、般若德、解脫德也。）
　　［二、發真正菩提心］，梵語菩提，華言道。初起大志，造趣所期，名之為發。不依偏
權之教，而依圓實中道妙境，名曰真正。菩提即所期之果，妙境即所行之路，心即能行能趣
之心也。蓋由中根之人，觀上妙境不悟，須再加發心，於靜心中思惟彼我，痛憫自他無量劫
來沉淪生死，縱發小志，迷菩提心。我今雖知，行猶未備，故依前妙境，發四弘誓。謂眾生
無邊誓願度，煩惱無數誓願斷，此二誓，下化眾生也；法門無盡誓願知，佛道無上誓願成，
此二誓，上求佛道也。發此誓願，如理思惟，豁然悟理，入凡、聖位，是為發真正菩提心也
。（偏權圓實者，謂藏通別三教為偏、為權，圓教為圓、為實也。弘誓者，弘，廣也；誓，
<pb n="600"/>
制也。謂發願廣制其心也。凡聖位者，凡即五品十信之位，聖即十住等位也。）
　　［三、善巧安心］，善巧安心者，善以法性自安其心也。以法性為所安，以寂照為能安
。寂即是止，照即是觀。若信此心但是法性，則起是法性起，滅是法性滅；了其實不起滅，
妄謂起滅，如是體達功成，法界俱寂，是名為止。若觀察此心體是無明，無明癡惑，即是法
性；無明、法性，本來皆空，空亦不可得。法界洞朗，名之為觀。若離法性無安心處，若離
止觀無安心法。由上發心不悟，故用此方便善巧，令心得安也。
　　［四、破法遍］，破法遍者，謂以三觀能破之法，遍破諸惑也。藏通二教但用空觀，破
見、思惑，不得言遍。別教先以空觀破見、思惑，次以假觀破塵沙惑，後以中觀破無明惑。
無明未盡，亦不得言遍。今圓頓教三觀，秖在一心，心空故一空，一切空即諸法皆空，空則
三惑俱破也。心假故一假，一切假即諸法皆假，假則三諦皆立也。心中故一中，一切中即諸
法皆中，中則無惑不破，無理不顯，故名遍也。若上善巧安心惑破理顯，不俟更破。由未安
故，故須此破法遍也。（三諦皆立者，謂真諦、俗諦、中諦之法，皆建立也。）
　　［五、識通塞］，通即通達，謂菩提、涅槃、六度等法，其性虛通，而能顯發實相之理
，皆名為通。塞即蔽塞，謂生死、煩惱、六蔽等法，其性昏暗，以能蔽塞實相之理，不能顯
發，皆名為塞。若一[既/木]言之，如前破法遍中所破諸惑為塞，能破之法為通。若別途
言之，於能破觀法復起愛著，亦名為塞。所謂於通起塞。此塞須破，於塞得通，此通須護，
但破塞存通。如除膜養珠，破賊護將。由上破法遍中，修之未悟，復恐於通起塞，於塞無通
，所以立此通塞一門，撿彼破法遍，令於塞得通，於通無塞，故名識通塞也。（六度者，一
佈施、二持戒、三忍辱、四精進、五禪定、六智慧也。煩惱者，謂昏煩之法惱亂心神也。六
蔽者，一慳貪、二破戒、三瞋恚、四懈怠、五散亂、六愚癡也。除膜養珠者，膜謂眼中所翳
之膜，珠即眼中之睛也。）
　　［六、道品調適］，道即能通之義。品類不同，故名道品。謂三十七道品，而能通至涅
槃也。調適者，調謂調停，亦調試也。適，當也、宜也。從別言之，故有三十七品；若從總
而言，此三十七品，不出戒定慧。即是以戒定慧而調適也。若修四念處，能生正勤，正勤發
如意足，如意足生五根，五根生五力，五力生七覺，七覺入八正道，是為調停適當也。若隨
人根性，於諸道品，何者相應，可以入理，是為調試適宜也。當知道品即四諦之道諦也。今
依圓教，無作四諦，三十七品成於一心三觀也。於上破法遍及識通塞，若不以道品調適，何
能疾與真法相應。故大論云：三十七品是行道法，修道之人，若欲破惑入理，必須此道品調
適也。（三十七道品者，觀身不淨、觀受是苦、觀心無常、觀法無我，是四念處。已生惡，
令永斷；未生惡，令不生；已生善，令增長；未生善，令得生，是四正勤。欲如意足、念如
<pb n="601"/>
意足、精進如意足、思惟如意足，是四如意足。信根、精進根、念根、定根、慧根，是五根
。信力、精進力、念力、定力、慧力，是為五力。念覺分、擇法覺分、精進覺分、喜覺分、
除覺分、定覺分、捨覺分，是七覺分。正見、正思惟、正語、正業、正命、正精進、正念、
正定，是八正道。已上諸法總為三十七道品也。）
　　［七、對治助開］，對即對待，治即攻治。謂行人正修觀時，忽或邪倒心起，障於正行
，不能前進。隨所著心，須以相應之法而對破之。著心既息，則正行可進，實理可顯。如世
醫治病之術，藥必對病而用。其患冷病者，必以熱藥治之；患熱病者，必以冷藥治之；患不
冷不熱者，必以溫和之藥治之。藥力若效，其病即愈。病既愈已，身即安康。今論對治之法
，亦猶是也。而言助開者，蓋由邪倒之心，障蔽正行，而使解脫之門不開。今修此對治助道
之法，助於正觀之行，開彼解脫之門，故名對治助開。試就六蔽六度言之：若人修上道品調
適，解脫不開，而慳貪忽起，激動觀心，於身命財守護保著，當用捨施之法而對治之。若破
戒心起，乖違淨禁，當確持戒律而對治之。若瞋恚暴怒，常生忿恨，當用忍辱而對治之。若
放逸懈怠，恣縱閑蕩，當用精進而對治之。若浮掉馳騁，散亂不定，當用禪定而對治之。若
沉昏闇塞，愚癡迷惑，當用智慧而對治之。前之六種觀法，皆名正行；六度等法，名為助道
。涅槃經云：眾生煩惱非一種，佛說無量對治門。是也。
　　［八、知位次］，位即行行所歷之地位，次即次第。謂所歷之位，高下淺深不相混雜也
。若修行者不知位次，下根障重，非惟正助不明，卻生上慢。謂已均佛，未得謂得，未證謂
證。故小乘經中，四禪比丘，謂得四果。大乘經中，魔為菩薩授記。若知位次，則無如是之
失。故須知位次也。（正助者，正即所修止觀之行，助即六度等道之行以助，助於正也。四
禪者，即色界第四禪也。梵語比丘，華言乞士。四果者，即聲聞所證，須陀洹果、斯陀含果
、阿那含果、阿羅漢果也。授記者，聖言說與曰授，果與心期曰記也。）
　　［九、安忍］，安即不動，忍即忍耐。謂修觀之人，初觀不思議境，至第八知位次，或
入五品，障轉慧開，神智爽利，本不聽學，能解經論，欲釋一義。辯不可盡，或說一兩句法
，或說一兩則禪，初對一人，傳誦漸廣，則外招名利，內動宿障；宿障縱少，名利彌至，為
眾圍繞，廢損自行。非惟正行不進，障道還興。惟當自勉，於名利心，安然不動；復須忍耐
內外榮辱，策勵其心，故名安忍。（五品者，隨喜、讀誦、說法、兼行六度、正行六度也。
障轉者，謂惑業之障，轉成解脫也。慧開者，謂觀理之智開明也。一兩則，猶一兩段也。宿
障者，謂宿世過去之業也。內外榮辱者，謂內心外身之榮辱也。）
　　［十、離法愛］，離法愛者，謂於中道之法，遠離愛著之心也。蓋言修行之人，修前九
種觀法，已過內外二障，應入初住；而不入者，由住六根清淨之位，愛著中道相似之法，所
<pb n="602"/>
以不能進入也。此相似位，無內外障，唯有法愛。法愛若斷，即得發真中道，入於初住，故
名離法愛也。第八、第九、第十，三種，皆為下根之人，修前七種觀法，不能入理，故須明
之。所謂下根，方具十也。（內外障者，內即惑業，外即名利等，皆能障蔽正行故也。六根
清淨者，謂眼耳鼻舌身意，已離惑業染污之法，而獲清淨功德也。相似法者，謂於中道之理
，未能真證，而發相似之解也。）

<xa>十境</xa>
　　﹝出摩訶止觀﹞
　　十境，一一皆前十乘觀法所觀之境。若論十境生起，由觀陰入，發下九境，能所相扶，
次第出生，故成於十。若論下之九境，互發不定，則無復次第。當知陰境常自現前，若發不
發，恆得為觀。下之九境發，則皆用十乘觀法觀之，不發不觀也。（陰入者，謂五陰十二入
也。能所相扶者，如初陰境能生煩惱，陰為能生，煩惱為所生，餘境展轉相生亦然。互發者
，更互發起也。如正觀病境，或發煩惱，或發餘境，餘境互發亦然。）
　　［一、陰境］，陰，覆蓋之義。即色受想行識五陰也，亦名五蘊，蘊即積聚之義。若言
覆蓋一切善法，此就因得名；若言積聚無量生死，此就果得名。十境以陰居初者，有二義：
一現前，二依經。現前者，謂人受一期果報之身，即是五陰，五陰重擔，常自現前，是故初
觀。依經者，大品般若云：聲聞依四念處行道，五陰即四念處所觀之境。又經中凡列法門，
無不以五陰為首，是故初觀，此且就五陰通總而言。若專論所觀之境，必須於五陰中，除卻
前四，的取第五識陰，為所觀之境也。（一期者，謂人從生至死也。重擔者，生死重沓名重
，人所荷負名擔。四念處者，觀身不淨，觀受是苦，觀心無常，觀法無我。故云五陰即四念
處。所觀之境，除卻前四者，謂除色受想行也。）
　　［二、煩惱境］，昏煩之法，惱亂心神；又貪嗔等法，與心作煩，令心得惱，故云煩惱
。謂無始以來，積集重惑，今因用觀觀察陰境，煩惱即發。譬如流水，尋常不覺其急，若[
既/木]之以木，流即奔迸，莫能止遏。是時應捨陰境而觀煩惱境也。
　　［三、病患境］，病起之因雖多，不出四大增損，致有患生。又由觀陰、惑，激動四大
，致有患生。身若染病，廢修聖道。若能觀察，彌益用心；復須識其病之原由，宜以何法治
之。或內觀力，或術或醫。其病若愈，聖道可修。為是須觀病患境也。（四大者，地大、水
大、火大、風大也。謂人攬外四大，而成內身四大。皮肉筋骨等屬地，涕唾涎沫等屬水，暖
氣屬火，轉動及出入息屬風。言增損者，水增則火損，火增則水損；風增則地損，地增則風
損。四大不調，病即生也。陰惑者，陰即陰境，惑即煩惱境也。）
<pb n="603"/>
　　［四、業相境］，業即身口所作之業。謂修行之人，無量劫來，所作善惡諸業，或已受
報，不復更發。或未受報，於靜心中，忽然俱發。蓋善業將受報，故發；惡業來責報，故發
。於此善惡業相現時，勿喜勿怖，彌須用觀，令業謝行，成一心取道。為是須觀業相境也。
（劫，梵語具雲劫波，華言分別時節。）
　　［五、魔事境］，魔，梵語具雲魔羅，華言殺者。謂能奪人智慧之命故也。言魔事者，
大論云：魔以破人善法為事。又天魔正以順生死，貪五欲，退菩提為事，故名魔事。此由觀
前諸境，惑雖未破。天魔猶恐出其境界，而復化度於他，失我民屬，空我宮殿；又慮夫得大
神通，得大智慧，必當調伏控制於我；我今應預破之，壞彼善根。故有魔事發也。治魔之法
有三：初、觀察訶棄，如守門人遮惡不進。二、當從頭至足，一一諦觀，身心了不可得，魔
從何來？欲惱何等？如惡人入舍，處處照撿，不令得住。三、觀之不去，即當強心抵捍，以
死為期，一心用觀，令道行成就。為是須觀魔事境也。（天魔者，即欲界第六他化自在天也
。五欲者，色慾、聲欲、香欲、味欲、觸欲也。梵語菩提，華言道。）
　　［六、禪定境］，禪，梵語具雲禪那，華言靜慮。謂魔事已過，而且真明未顯。以修觀
故，發過去習，諸禪紛現，當置魔事，用觀觀之，良以禪樂美妙，喜生耽味，雖免魔害，更
為定縛，如避火墮水，無益正行。為是須觀禪定境也。（過去習，即宿習也。諸禪者，即色
界中，初禪、二禪、三禪、四禪等禪也。）
　　［七、諸見境］，非一曰諸，邪解曰見。謂推理不當，而偏見分明，作決定解，名為見
也。此之諸見，或因禪發，或因聞發。因禪發者，謂初因心靜，後觀轉明，見解通徹，有如
妙悟。因聞發者，謂聽本不多，廣能曉悟，見解分明，問答聰辯。雖因禪因聞而發，既推理
不當，皆屬邪見，實非辯悟。此等見發，即須用觀觀之，令達正道，不為所障。為是須用觀
諸見境也。
　　［八、慢境］，自恃輕他之心，名慢。謂既伏諸見，妄執之心則息。無智者謂為涅槃，
濫叨高位，起大輕慢；慢心既發，廢於正行。為是須觀慢境也。（梵語涅槃，華言滅度。）
　　［九、二乘境］，謂聲聞、緣覺，以四諦之法而修，則能運出生死之苦，名之為乘。謂
見慢之心，既因修觀而息；則先世所習小志，因靜而生。蓋小志溺於空寂，不能至於大乘究
竟之地，所謂寧起疥癩野干心，勿學聲聞、緣覺行。故二乘境界若發，亦須用觀觀察，毋令
生著。為是須觀二乘境也。（四諦者，苦諦、集諦、滅諦、道諦也。野干似狐而小，形色青
黃，如狗群行，夜鳴如狼。）
　　［十、菩薩境］，菩薩，梵語具雲菩提薩埵，華言覺有情。天台大師解云：用諸佛道，
成就眾生。謂由上見慢之心既息，或發先世所習，若憶本願，則不墮二乘之境，而發三教菩
<pb n="604"/>
薩境界之心。今修觀者，既依大乘圓頓妙教，開解立行，故藏等三教菩薩境界若發，亦須觀
察，毋令生著。為是須觀菩薩境也。（三教者，藏教、通教、別教也。）

<xa>十如是</xa>
　　﹝出法華經玄義﹞
　　不異名如，無非曰是。謂十法界，始自地獄，終至佛界，各具十如是因果之法。天台大
師依義讀文，凡有三轉。一云：是相如，是性如，乃至是報如。如名不異，即空之義也。二
云：如是相，如是性，乃至如是報，名字施設，各各不同，即假之義也。三云：相如是，性
如是，乃至報如是，如於中道實相之是，即中之義也。（十法界者，地獄界、畜生界、餓鬼
界、修羅界、人界、天界、聲聞界、緣覺界、菩薩界、佛界也。空假中者，離性離相謂之空
，無法不具謂之假，非空非假謂之中也。）
　　［一、如是相］，相即相貌，相以據外覽而可別。謂始自地獄，終至佛界，各各相貌不
同，是名如是相。（相據外者，謂相在外而可依據也。）
　　［二、如是性］，性即性分，性以據內自分不改，謂始自地獄，終至佛界，其性各各不
同，是名如是性。
　　［三、如是體］，體即體質，謂始自地獄，終至佛界，俱以色身而為體質，是名如是體
。
　　［四、如是力］，力即力用，謂始自地獄，終至佛界，皆有力用功能，是名如是力。
　　［五、如是作］，作即造作，謂始自地獄，終至佛界，皆能運為造作，是名如是作。
　　［六、如是因］，因即習因，謂始自地獄，終至佛界，善惡業因，皆由自種而生，習續
不斷，是名如是因。
　　［七、如是緣］，緣即緣助，謂始自地獄，終至佛界，各有緣起之法，助成習因，是名
如是緣。
　　［八、如是果］，果即習果，謂始自地獄，終至佛界，皆由習因習續於前，習果克獲於
後，是名如是果。
　　［九、如是報］，報即報果，謂始自地獄，終至佛界，皆由習因習果，而感其報，是名
如是報。
　　［十、如是本末究竟等］，謂初相為本，後報為末，此之本末，皆同實相，一理平等無
二，是名如是本末究竟等。

<pb n="605"/>
<xa>十普門</xa>
　　﹝出觀音玄義﹞
　　普，遍也。門，即能通之義。謂菩薩以圓融中道，妙觀通入，常住實際理地。故立此十
門也。
　　［一、慈悲普］，慈能與樂，悲能拔苦。蓋菩薩即於一念之中，徧觀十界善惡苦樂，而
起慈悲與拔之想。普令眾生離一切苦，得一切樂，故名慈悲普。（十界者，佛界、菩薩界、
緣覺界、聲聞界、天界、人界、修羅界、餓鬼界、畜生界、地獄界也。）
　　［二、弘誓普］，弘者，廣也。誓者，制也。廣求勝法，制御其心也。謂菩薩依四諦境
，發弘誓願。若見苦諦逼迫楚毒之相，緣此起誓，故言未度者令度。若見集諦迷惑繫縛，甚
可哀傷，約此起誓，故言未解者令解。若見清淨之道，能出生死，至安樂地，欲示眾生，行
此道故，乃言未安者令安。若見滅煩惱處，名為涅槃，約此起誓，故言未得涅槃者令得涅槃
，故名弘誓普。（梵語涅槃，華言滅度。）
　　［三、明修行普］，行有五種不同：一者，聖行，謂戒定慧；二者，梵行，謂慈悲喜捨
；三者，天行，謂證第一義天，由理成行故；四者，嬰兒行，謂示同三乘七方便人所修之行
；五者，病行，謂示為六道之身，現有三障之相，此之次第。五行雖菩薩所修，而未名為普
。如涅槃經云：復有一行，名如來行，所謂大乘大般涅槃。大乘是圓因，涅槃是圓果。菩薩
能修此之一行，故名修行普。（慈悲喜捨，即四無量心也。第一義天者，天即天地自然之義
，謂中道之理，無二無別，自然而然，非造作也。三乘者，聲聞乘、緣覺乘、菩薩乘也。七
方便者，五停心，別相念處，總相念處，此三位名外凡；暖位、頂位、忍位、世第一位，此
四位名內凡；是七方便位也。六道者，天道、人道、修羅道、餓鬼道、畜生道、地獄道也。
三障者，業障、報障、煩惱障也。）
　　［四、斷惑普］，謂圓教菩薩，即觀中道，正破無明，無明既破，一切見、思塵沙之惑
自然先斷，故名斷惑普。（見、思惑者，謂意根對法塵而起分別曰見；眼等五根對色等五塵
而起貪愛曰思。塵沙惑者，謂眾生見、思之惑種類眾多，如塵若沙也。）
　　［五、入法門普］，謂二乘之人，若入一法門，則不能入二。此即歷別之行，證有階差
。今菩薩圓修三諦，則無量法門，悉入其中，故名入法門普。（二乘者，聲聞乘、緣覺乘也
。三諦者，真諦、俗諦、中諦也。）
　　［六、神通普］，神名天心，通名慧性。天然之性，徹照無礙，名為神通。謂羅漢天眼
見大千世界，辟支佛見百佛國土，小教菩薩見河沙佛土，皆是限量之神通。圓教菩薩遍見法
界，而無限極。所發六通，自在變現，無有限量，故名神通普。（羅漢，梵語具雲阿羅漢，
<pb n="606"/>
華言無學，又云無生。辟支，梵語具雲辟支迦羅，華言緣覺。小教菩薩者，即藏、通二教菩
薩也。六通者，天眼通、天耳通、他心通、宿命通、身如意通、漏盡通也。）
　　［七、方便普］，方，即方法。便，即便宜。修方便道，普化眾生也。謂二乘及小教菩
薩方便化他，則止齊其所得，未名為普。圓教菩薩以真俗二諦為方便，照真，則以真身益物
；照俗，則以應身赴機。資發中道，利十界機，故名方便普。
　　［八、說法普］，謂二乘及小教菩薩，不能一時遍答眾問，未得名普；今圓教菩薩，一
音演法，殊方異類，皆悉得解，故名說法普。
　　［九、供養諸佛普］，謂菩薩之所供養，非止一佛、一國土，微塵諸佛，能以身命財及
一切供具，周至十方，供養諸佛；乃至不可說不可說佛，無不供養，故名供養諸佛普。
　　［十、成就眾生普］，謂圓教菩薩饒潤成熟一切眾生，而無限量；譬如大雨，四方俱下
，一切卉木叢林，遍令生長華果，悉皆成就，故名成就眾生普。

<xa>十雙貼釋觀音普門</xa>
　　﹝出觀音玄義﹞
　　天台智者大師，通釋妙法蓮華經一部之外，復以觀世音菩薩普門品，世多持誦，故別立
玄疏，詳釋此品。品題之中，乃約人法等十雙，一一貼釋，以觀音普門具有此十雙之義，該
括自行化他，始因終果之法。故歷陳之，助顯其義，可謂無餘蘊矣。（玄即玄義，通釋品題
。玄謂幽微難見，義則別有所以也。疏即義疏，別解品內之文。疏，通也、決也，謂令經文
所詮義理，通決而無壅礙也。）
　　［一、人法］，人即觀世音，法即普門。觀世音者，謂此菩薩以中道妙智，觀於世間眾
生受苦求救之聲，一時皆令解脫也。普門者，普遍也。門即能通之義，謂實相妙理，互通遍
攝，無所障礙也。此品具兩問答：依前問答，論觀世音人。故經云：以是因緣，名觀世音？
依後問答，論普門示現種種說法。故經云：方便之力，其事云何？以人能秉法，故言人、法
也。（前後問答者，無盡意初問，以何因緣，名觀世音？佛答云：若有無量百千萬億眾等。
是也。次問云何游此娑婆世界等。答云：若有國土眾生，應以佛身等。是也。）
　　［二、慈悲］，慈即愛念，謂以愛樂歡喜，起大慈心，能與他樂也；悲即愍傷，謂以惻
愴憐愍，起大悲心，能拔他苦也。今依前問答，論觀世音大悲拔苦，百千苦惱皆得解脫也。
依後問答，論普門示現大慈與樂，即應以得度而為說法也。良由觀音之人，觀於普門之法，
達於實相之理，愍諸眾生，理具情迷，枉受眾苦，失於本性之樂。是以即起慈悲，誓拔其苦
，而與其樂。故以慈悲次人法而明之也。
<pb n="607"/>
　　［三、福慧］，福即福德，謂佈施、持戒、精進、忍辱、禪定五度也；慧即智慧，謂般
若一度也。五資於慧，慧導於五，猶目與足，不可互闕。今觀世音智慧莊嚴也，普門福德莊
嚴也。以智慧莊嚴，則大悲誓滿，拔苦義成；以福德莊嚴，則大慈誓滿，與樂義成。故以福
慧次慈悲而明之也。
　　［四、真應］，真即真實，謂真身也；應即應現，謂應身也。真身是體，應身是用。今
觀世音中道妙智，契於實相之境，即是真身；普門說法，隨所應現，即是應身。若福資於慧
，顯出真身；慧導於福，顯出應用。故真應次福慧而明之也。
　　［五、藥珠］，藥即藥樹，珠即如意珠。藥能愈病，喻觀世音真身益物，以真身冥理，
理顯則三惑皆消；珠能雨寶，喻普門應身益物，以應身對機，機感則眾善普會。故藥珠次真
應而明之也。（如意珠者，天上勝寶，狀如芥粟，能出眾寶，隨心降雨也。冥理者，契合於
理也。三惑者，見、思惑、塵沙惑、無明惑也。）
　　［六、冥顯］，冥即冥密，顯即顯現。謂觀世音真身被物，冥作利益，以眾生不見不知
，稱之為冥；普門應身，對機說法，顯作利益，以眾生有見有知，稱之為顯。故以冥顯次藥
珠而明之也。
　　［七、權實］，權即權巧，權智也；實即真實，實智也。今觀世音隨自意，以實智照之
眾生，即得冥益；普門隨他意，以權智照之眾生，即得顯益。如是冥顯獲益不同者，蓋由二
智之力，權巧無方，赴機允當，不失其宜。故以權實次冥顯而明之也。（權、實二智者，權
即一切智、道種智；實即一切種智也。）
　　［八、本跡］，本，猶根本；跡，猶足跡。譬人所居之處，則有行往之跡。今觀世音不
動本際，而能實智益物；普門曲垂跡化，而能權智益物。觀音既是過去正法明佛，其本已高
，所作權、實之跡則妙。故以本跡次權實而明之也。
　　［九、緣了］，緣謂緣助，了謂曉了。即性德本具緣了二因也。前之八雙，從人法至真
應，是自行次第；藥珠至本跡，是化他次第。此乃順論生起也。今挹流尋源，逆而推之，則
真身智慧悲誓，及觀音之人，皆是性德了因種子而顯發也；應身福德慈誓，及普門之法，皆
是性德緣因種子而顯發也。自行次第既爾，化他次第亦然。謂本證實智冥益藥樹屬乎了種，
跡化權智顯益珠王功歸緣種。故緣了次八雙之後而明之也。（緣助者，以緣資了也。本具緣
了二因者，謂緣了二因，一切眾生本性元具也。若順性而修，了因顯至果，則成智德；緣因
顯至果，則成斷德。緣、了二因，皆名種子者，種有發生之義，謂果上智、斷二德之顯，皆
從因中緣、了二因而發生也。）
　　［十、智斷］，智能照理，斷能斷惑。即果上所顯智、斷二德也。智德即般若，斷德即
<pb n="608"/>
解脫，亦涅槃也。前明緣了，是卻討因源；此明智斷，是順論究竟。所謂始則起自了因，終
至菩提大智；始則起自緣因，終至涅槃斷德。若入涅槃，眾行梵息，故居第十也。（梵語涅
槃，華言滅度。卻討者，卻退也，謂從果德之中，卻退推討因德之源也。梵語菩提，華言道
。）

<xa>十心──順流十心</xa>
　　﹝出摩訶止觀﹞
　　順即隨順，流即流轉。謂諸眾生因此十心，則隨順煩惱，流轉生死故也。
　　［一、無明昏闇］，謂諸眾生，從無始來，闇識昏迷，無所明瞭；煩惱所醉，於一切法
，妄計人我，起諸愛見，想計顛倒，起貪瞋癡，廣造諸業，是以流轉生死也。
　　［二、外加惡友］，謂諸眾生，內具煩惱，外值惡友，扇動邪法，勸惑於我，倍加隆盛
，無由開悟，進修善業，是以流轉生死也。
　　［三、善不隨喜］，謂諸眾生，內外惡緣既具，即內滅善心，外滅善事；又於他人所作
善事，不生隨喜之心，是以流轉生死也。
　　［四、三業造罪］，謂諸眾生，恣縱身口意三業，起殺盜婬妄貪嗔等過，無惡不為，是
以流轉生死也。
　　［五、噁心徧佈］，謂諸眾生，雖所造惡事不廣，而為惡之心，徧佈一切處所，欲以惱
害於人，是以流轉生死也。
　　［六、噁心相續］，謂諸眾生，唯起噁心，增長惡事，晝夜相續，無有間斷，是以流轉
生死也。
　　［七、覆諱過失］，謂諸眾生，所作惡行，諱忌人知，不自發露，無悔改心，是以流轉
生死也。
　　［八、不畏惡道］，謂諸眾生，心性險狠，不知戒律，於殺盜婬妄種種惡事，無不為之
；而於惡道，恬然不畏，是以流轉生死也。
　　［九、無慚無愧］，謂諸眾生，愚癡所蔽，造諸惡業，上不慚天，下不愧人，雖自隱覆
，是以流轉生死也。
　　［十、撥無因果］，謂諸眾生，不具正信之心，但生邪惡之見，而於一切善惡因緣果報
，悉皆撥以為無，是以流轉生死也。

<xa>十心──逆流十心</xa>
<pb n="609"/>
　　﹝出摩訶止觀﹞
　　謂修行之人，由前順流十心，昏倒造惡，積集重累，生死浩然，而無際畔；今欲懺悔，
應當逆此罪流，用十種心，翻除惡法也。
　　［一、深信因果］，謂修行之人，先須正信因果，業種雖久，終不敗亡。豈有自作，他
人受果？是以深信善惡果報，不生疑惑。以此翻破撥無因果之心也。
　　［二、生重慚愧］，謂修行之人，克責往昔無羞無恥，棄捨淨業，習諸惡行。天見我之
隱罪，是故慚天；人知我之顯過，是故愧人。以此翻破無慚無愧之心也。
　　［三、生大怖畏］，謂修行之人，自念人命無常，一息不存，千載長往，幽途綿邈，無
有資糧，苦海悠深，那得不怖。因是苦切懺悔，不惜身命，以此翻破不畏惡道之心也。
　　［四、發露懺悔］，謂修行之人，所有過失，不可隱覆，即當發露懺悔。以此翻破覆諱
過失之心也。
　　［五、斷相續心］，謂修行之人，所作惡行，既懺悔已，即須決斷，不可更作，以此翻
破惡念相續之心也。
　　［六、發菩提心］，梵語菩提，華言道。謂修行之人，往昔專起惡念，遍惱一切；今則
廣發兼濟之心，遍虛空界，利益於他，以此翻破徧佈之噁心也。
　　［七、斷惡修善］，謂修行之人，昔因恣縱身口意業，造作諸惡，不計晝夜；今則策勵
不休，斷諸惡行，修功補過，無善不為，以此翻破三業造罪之心也。
　　［八、守護正法］，謂修行之人，昔自滅善，見他行善而生嫉妒，無隨喜心；今則守護
正法，方便增廣，以此翻破善不隨喜之心也。
　　［九、念十方佛］，謂修行之人，昔親狎惡友，信受其言，起諸邪見；今則念十方佛，
有大福慧，能救拔我，以此翻破隨順惡友之心也。
　　［十、觀罪性空］，謂修行之人，從無始來，不知諸法本性空寂，廣造諸惡；今則了知
貪瞋癡等一切惡行，起於妄念，妄念起於顛倒，顛倒起於人我之見。今既了達我心本空，罪
性無依，以此翻破無明昏闇之心也。

<xa>十門──理事無礙十門</xa>
　　﹝出華嚴經疏﹞
　　理者，一真法界之性也；事者，一切世間之相也。蓋真如不守，自性隨緣，成一切法。
故一切法全理而不礙眾相之發揮；真理全事而不礙一性之明現。十迴向品云：於有為界，示
無為法，而不滅壞有為之相；於無為界，示有為法，而不分別無為之性。理事相望，融通無
<pb n="610"/>
礙，互有不同，開為十門也。
　　［一、理遍於事門］，理遍於事門者，謂一真法界之理，遍在一切事法也。然理無分限
，事有分限；事既即理，亦無分限，故一一微塵，具足真理。經云：法性遍在一切處，一切
眾生及國土，三世悉在無有餘，亦無形相而可得。是也。（三世者，過去、現在、未來也。
）
　　［二、事遍於理門］，事遍於理門者，謂理既遍於事，而事亦遍於理。以有分限之事，
而具無分限之理。故一微塵，即徧法界也。
　　［三、依理成事門］，依理成事門者，謂依於真如之理，而成世間之事；事無別體，全
攬理成。如波依水，全水成波也。（水喻理也，波喻事也。）
　　［四、事能顯理門］，事能顯理門者，謂理無形相，即事而明。事既依理而成，理乃藉
事而顯。如波相盡水，體全現也。
　　［五、以理奪事門］，以理奪事門者，謂事相既虛，全體是理。故一切事法，了不可得
。般若心經云：是故空中，無色、無受想行識。是也。（色受想行識，即五陰也。）
　　［六、事能隱理門］，事能隱理門者，謂真理既隨緣而成事相，遂令事顯而理不現。如
水成波，動顯靜隱。經云：法身流轉五道，名曰眾生。是也。（五道者，天道、人道、餓鬼
道、畜生道、地獄道也。）
　　［七、真理即事門］，真理即事門者，謂真如理性，即是事法。非理之外而別有事。如
水即是波，非波之外而別有水。般若心經云：空即是色。是也。
　　［八、事法即理門］，事法即理門者，謂世間一切事法，本無自性，皆由因緣會集而有
，舉體即是真性，而不出乎事法之外。般若心經云：色即是空。是也。
　　［九、真理非事門］，真理非事門者，謂事即真理，而非是事。蓋理絕諸相，真妄有異
，即妄之真異於妄，故如水濕性，則非波之動相也。（即妄之真，猶如即事之理。異於妄故
者，謂理異於事也。）
　　［十、事法非理門］，事法非理門者，謂全理之事，而非是理。蓋以事有差別性相異故
，是以舉體全理，而事相宛然，如波之動相，非是水之濕性也。

<xa>十門釋經</xa>
　　﹝出華嚴經疏﹞
　　唐清涼國師將欲解釋華嚴大經，故先總啟十種義門，列於經前，懸談一經大意，使知教
法興起，有所自來。然聖人言不虛發，說必有由，非大因緣，莫宣斯典，故第一論教起因緣
<pb n="611"/>
。因緣既興，有所起教，不出三藏十二分教，故第二論藏教所攝。然藏教皆通權、實，今揀
權取實，唯圓教收，故第三論義理分齊。既知圓義包含廣博，未審被何根器，故第四論教所
被機。雖知正被圓機，未知能詮，何為教體？故第五論教體淺深。已知教體該羅，未知所宗
尊崇何義？故第六論宗趣通局。既知旨趣沖深，未委能詮文言廣狹，故第七論部類品會。既
知部類廣則無盡，略乃百千，而亦未知何年傳譯？有何感應？使宗承有緒，故第八論傳譯感
通。大旨既陳，隨文解釋，先明總目，故第九論總釋經題。總意雖知，在文難曉，故第十論
別解文義。故云十門釋經也。（三藏者，經藏、律藏、論藏也。百千者，十萬也；此經有十
萬偈，故攝論謂此經名百千經也。）
　　［一、教起因緣］，教起因緣者，明此經教法興起之因緣也。謂如來出現，最初欲說甚
深大法，即從眉間白毫相中，放大光明，以清淨智眼，普觀法界一切眾生，具有如來智慧德
相，但以妄想執著，不知不見。於是稱法界性，而說此經，令諸眾生修習聖道，永離妄想執
著，自於身中，得見如來廣大智慧，與佛無異。此則開示眾生等有佛智因緣，而令斯教興也
。
　　［二、藏教所攝］，藏即含藏之義。謂經律論之三藏，各能包含無量義理也。教即契經
、重頌、授記、諷頌、自說、因緣、譬喻、本事、本生、方廣、希有、論議，十二分教也。
所攝者，謂此經與彼三藏十二分教，互相攝也。若彼攝此，於三藏中，屬經藏攝；十二分中
，屬契經、方廣二分所攝。若此攝彼，則三藏十二分教皆屬此經攝也。蓋此經一法，能含無
盡法門，而況法法圓融，重重無盡。經云：一切法門無盡海，同會一法道場中。是也。（契
經者，謂長行散說之文也。重頌者，謂再頌長行之文也。授記者，謂佛授菩薩作佛之記也。
諷頌者，謂不頌長行而直說偈也。自說者，謂佛不待他問而自說也。因緣者，謂有人問故為
說是事也。譬喻者，謂假譬而說也。本事者，謂說弟子前世之事也。本生者，謂說菩薩所修
行之事也。方廣者，謂說正理之廣大也。希有者，謂佛現神力種種等事也。論議者，謂抉擇
辯論一切法義也。）
　　［三、義理分齊］，義即圓教所詮玄妙之義，理即法界所顯圓融之理，謂此經所詮義理
，正屬圓教，說一法則諸法皆攝，談一位則諸位咸收；是故塵含法界，念攝僧祇，一切法門
同歸華嚴性海也。分齊者，以圓教所明，事事無礙，法界及一切塵毛，稱性圓融，所顯之理
，正是此經分齊也。（僧祇，梵語具雲阿僧祇，華言無數。）
　　［四、教所被機］，教所被機者，謂此圓融具德之教，正被一乘圓頓之機。諸大菩薩及
無信等從類收攝，略有十機。令其信解悟入，同遊華嚴性海。經云：我等諸佛，護持此法，
令未來一切菩薩，未曾聞者，皆悉得聞，乃至深入如來境界。是也。（十機者，無信機、違
<pb n="612"/>
真機、大實機、狹劣機、守權機、正為機、兼為機、引為機、權為機、遠為機也。）
　　［五、教體淺深］，教體淺深者，謂如來說教，必有其體。若演華嚴之教，則以海印三
昧，及事事無礙為體。今通論一大藏教，從淺至深，略而明之，有十體也。（梵語三昧，華
言正定。海印三昧者，謂大海澄渟，萬像皆現，如印印物；如來智海，清淨湛然，一切眾生
心念根欲，在如來三昧智中，猶海現像也。十體者，音聲語言體、名句文身體、通取四法體
、通攝所詮體、諸法顯義體、攝境唯心體、會緣入實體、理事無礙體、事事無礙體、海印炳
現體也。）
　　［六、宗趣通局］，語之所尚曰宗，宗之所歸曰趣。通者，總論一代時教，從狹至寬，
以為十宗。局者，別局一經也。此經總以因果緣起，理實法界，不思議為宗，故所談所尚之
語，不出乎此。蓋令人尋宗歸趣，稱性起修，證入法界，成佛果德。若餘諸經，則說法各異
，歸趣不同也。（十宗者，我法俱有宗、法有我無宗、法無去來宗、現通假實宗、俗妄真實
宗、諸法但名宗、三性空有宗、真空絕相宗、空有無礙宗、圓融具德宗也。）
　　［七、部類品會］，部即諸部，類即流類。謂從此經部內，流出別行之經也。蓋此經教
海難思，無窮無盡，從狹至廣，略顯十類一略本經即今所傳之經，一部，三十九品，八十卷
文。九會所談，四萬五千偈。其餘九類部品會數，廣略各不同也。（十類經者，略本經、下
本經、中本經、上本經、普眼經、同說經、異說經、主伴經、眷屬經、圓滿經也。九會者，
一會菩提場，二會普光明殿，三會忉利天宮，四會夜摩天宮，五會兜率天宮，六會他化天宮
，七會、八會皆在普光明殿，九會逝多林也。）
　　［八、傳譯感通］，傳譯者，謂西天傳至東土，譯彼梵語，成此華言也。蓋此經前後凡
二譯。一晉義熙十四年，北天竺僧佛度跋陀羅，於揚州謝司空寺，譯梵本為三萬六千偈，成
六十卷。一唐證聖元年，于闐國僧實叉難陀，於東都佛授記寺，再譯舊文，兼補諸闕，增益
九千偈，共前四萬五千偈，成八十卷。即今流傳者是也。感通者，佛度跋陀羅譯經之時，感
龍王遣二青衣童子，每日從池而出，以給瓶硯之水。實叉難陀譯經之時，感天降甘露，征應
良多，備載傳記也。（梵語佛度跋陀羅，華言覺賢。梵語實叉難陀，華言喜學也。）
　　［九、總釋經題］，總釋經題者，謂總以妙義解釋大方廣佛華嚴經之題目也。蓋大方廣
者，所證法也；佛、華嚴者，能證人也。又云大以體性包含，方廣乃業用週徧，佛謂果圓覺
滿，華喻萬行披敷，嚴乃飾法成人。經謂貫穿常法。故一經體用，盡大方廣；五週因果，皆
佛華嚴。斯乃人法雙標，法喻齊舉，具體具用，有果有因，理盡義圓，統攝無外，為一部之
宏綱也。（業用者，謂佛不思議功德之業，稱體之力用也。五週因果者，所信因果，差別因
果，平等因果，成行因果，證入因果也。）
<pb n="613"/>
　　［十、別解文義］，別解文義者，謂既總釋經題，則當別解經文，使妙義之不壅也。此
經文富義博，一文一句，包含法界，科釋難盡。略而言之，大科三分。蓋聖人設教，必有其
漸。將說微言，先顯因由。故此經從世主妙嚴品為序分。因緣既彰，當機受法，故此經從如
來現相品至入法界品為正宗分。正宗既陳，務於流通，復令末葉傳芳，法燈永耀。故此經從
入法界品內，爾時文殊師利從善住樓閣出已下，為流通分。故祖師作疏述鈔，嘗釋其義焉。
（梵語文殊師利，華言妙德。）

<xa>十波羅蜜</xa>
　　﹝出華嚴經﹞
　　梵語波羅蜜，華言到彼岸。謂菩薩修此十法，化度眾生，超生死海，到涅槃岸也。（菩
薩，梵語具雲菩提薩埵，華言覺有情。梵語涅槃，華言滅度。）
　　［一、檀那波羅蜜］，梵語檀那，華言佈施。運心普周曰布，輟己惠人名施。經云：菩
薩為令眾生心滿足故，內外悉捨，而無所著，是名檀那波羅蜜。（內即內身，謂頭目身命等
；外即外財，謂金銀財物等也。）
　　［二、尸羅波羅蜜］，梵語尸羅，華言清涼。謂離熱惱，得清涼故。亦云防止，謂調練
三業，止過防非，好行善道，不自放逸也。又戒經云：菩薩具持眾戒，而無所著，是名尸羅
波羅蜜。（三業者，身業、口業、意業也。）
　　［三、羼提波羅蜜］，梵語羼提，華言忍辱。他人加惱為辱，於辱安受曰忍。謂內心能
安忍外所辱也。經云：菩薩悉能忍受一切諸惡，於諸眾生其心平等，無有搖動，是名羼提波
羅蜜。
　　［四、毗梨耶波羅蜜］，梵語毗梨耶，華言精進。練心於法曰精，精心務達名進。謂勤
修善法，心無懈怠也。經云：菩薩普發眾業，常修靡懈，諸有所作，恆不退轉，是名毗梨耶
波羅蜜。
　　［五、禪那波羅蜜］，梵語禪那，華言靜慮。謂念慮皆忘，安心理境。又名智生，謂依
定生智也。經云：菩薩於五欲境，無所貪著，諸次第定，悉能成就，是名禪那波羅蜜。（五
欲者，色慾、聲欲、香欲、味欲、觸欲也。諸次第定者，謂於初禪定、二禪定、三禪定、四
禪定等次第而入也。）
　　［六、般若波羅蜜］，梵語般若，華言智慧。決定審理名智，造心分別名慧。謂照了一
切諸法，皆不可得，故能通達無礙也。經云：菩薩於諸佛所，善觀諸法，得實相印，普入一
切智門，是名般若波羅蜜。（實相，即一實相也，無相之相名為實相。印即印定一切法皆無
<pb n="614"/>
相故。）
　　［七、方便波羅蜜］，方即方法，便即便宜。謂善巧方便，隨機利物，稱適緣宜也。經
云：菩薩教化眾生而不猒倦，隨其心樂，而為現身說法，是名方便波羅蜜。
　　［八、願波羅蜜］，願即誓願，志求滿足也。謂上求佛道，下化眾生，盡未來際，成就
行願也。經云：菩薩成就一切眾生，供養一切諸佛，盡未來劫，證得如來智慧，是名願波羅
蜜。（劫，梵語具雲劫波，華言分別時節。）
　　［九、力波羅蜜］，力即力用，謂行滿功成，萬境無動，能善辦眾事也。經云：菩薩具
深心力，無有雜染，乃至具加持力，令信解領受，是名力波羅蜜。
　　［十、智波羅蜜］，智即智慧，謂決斷無惑，證法怡神，善入佛慧，明瞭無礙也。經云
：菩薩知一切法真實，知一切如來力，普覺悟法界門，是名智波羅蜜。

<xa>十種智</xa>
　　﹝出華嚴經﹞
　　十種智者，即三世諸佛一切種智也。如來為令一切菩薩，應當修學而自得開解也。（菩
薩，梵語具雲菩提薩埵，華言覺有情。）
　　［一、三世智］，謂於過去、現在、未來三世之法，皆悉通達，圓明顯了，是名三世智
。
　　［二、佛法智］，佛，梵語具雲佛陀，華言覺。謂覺法自性，善出世間，現諸威儀，說
法度生，是名佛法智。
　　［三、法界無礙智］，謂知一切眾生本具法界之體，事理融通，性分交徹，互不相礙，
是名法界無礙智。（性，即理也。分謂分限，即事也。）
　　［四、法界無邊智］，謂知眾生色心諸法，即是法界，充徧一切世間，無有邊際，是名
法界無邊智。
　　［五、充滿一切世界智］，謂如來從定而起廣大妙用，徧滿世間，無不照了，是名充滿
一切世界智。
　　［六、普照一切世間智］，謂如來有大智慧光明，普能照了無量世界，是名普照一切世
間智。
　　［七、住持一切世界智］，謂如來有大神力，住持世界，知諸眾生機器大小，而攝化之
，是名住持一切世界智。
　　［八、知一切眾生智］，謂如來知所化一切眾生，善惡因緣，皆悉明瞭，是名知一切眾
<pb n="615"/>
生智。
　　［九、知一切法智］，謂如來既知所化眾生，亦復了知能化諸法，是名知一切法智。
　　［十、知無邊諸佛智］，謂如來知無邊諸佛，出現世間，說法教化一切眾生之事，悉能
明瞭，是名知無邊諸佛智。

<xa>十種智明</xa>
　　﹝出華嚴經﹞
　　智明者，智慧明瞭也。謂以十種善巧之智，明瞭通達一切眾生境界，教化調伏，令出生
死苦海，而成正覺也。
　　［一、知眾生業報智明］，謂菩薩以善巧智明，了達一切眾生造諸惡業而受苦報，是名
知眾生業報智明。（菩薩，梵語具雲菩提薩埵，華言覺有情。）
　　［二、知一切境界寂滅智明］，謂菩薩以善巧智明，了達世間一切境界，清淨寂滅，無
諸雜染，是名知一切境界寂滅智明。
　　［三、知一切所緣，唯是一相智明］，謂菩薩以善巧智明，了知一切眾生所緣諸法，唯
是一實相理，皆如金剛，不可破壞，是名知一切所緣，唯是一相智明。
　　［四、能以妙音普聞十方智明］，謂菩薩以善巧智明，了知眾生雖空，而能以無量妙音
，演一切法，遍十方界，無不聞知，是名能以妙音普聞十方智明。
　　［五、普壞染著心智明］，謂菩薩以善巧智明，普能滅壞一切眾生愛慾染著之心，是名
普壞染著心智明。
　　［六、能以方便受生智明］，謂菩薩以善巧智明，能於十方世界，種種方便，示現受生
，化導有情，是名能以方便受生智明。
　　［七、捨離想受境界智明］，謂菩薩以善巧智明，於一切想念受用境界，悉能捨離，是
名捨離想受境界智明。
　　［八、知一切法無相、無性智明］，謂菩薩以善巧智明，了知世間一切諸法，皆悉非相
非無相，一性無性，離諸分別，是名知一切法無相無性智明。（非相者，謂一切法本空也；
非無相者，謂一切法即有也。一性無性者，謂理不決定，雖云一性，而無定一之性也。）
　　［九、知眾生緣起本無有生智明］，謂菩薩以善巧智明，了達一切眾生受生因緣所起之
法，悉皆空寂，本來無生，是名知眾生緣起本無有生智明。
　　［十、以無著心濟度眾生智明］，謂菩薩以善巧智明，了知一切眾生，雖皆空寂，而恆
起無著之心，說法教化，令其度生死苦海，成無上正覺，是名以無著心濟度眾生智明。
<pb n="616"/>

<xa>十種通</xa>
　　﹝出華嚴經疏﹞
　　通即神通也。妙用難測曰神，自在無壅曰通。
　　［一、他心通］，謂世、出世間所有諸法，若種若類，與夫他人所起心念，皆悉能知，
是名他心通。
　　［二、天眼自在清淨通］，謂天眼離諸垢障，清淨無礙，於所見境，而得自在；無邊世
界差別之相，若淨若染，一一種類，悉能明見，是名天眼自在清淨通。
　　［三、宿住智通］，宿即過去，住即現在。謂過去已往之事，明瞭記憶，皆隨念知，如
見現在等無有異，是名宿住智通。
　　［四、知劫通］，劫，梵語具雲劫波，華言分別時節。謂無量世界，無央數劫，非有際
限，若現在因緣，若當來果報，稱實皆知，是名知劫通。（央者，盡也。）
　　［五、天耳智通］，謂十方三世語言音聲，一時領覽，悉徹其源，明瞭知聞，皆無障礙
，是名天耳智通。
　　［六、無體性智通］，謂以無體性，無作功用，同理平等，悉能普遍。故隨念即形，現
有作用，不動本處，而隨所詣，廣利群生，是名無體性智通。
　　［七、善分別言音通］，謂一切言辭，若美不美，若近若遠，悉能明瞭，是名善分別言
音通。
　　［八、色身智通］，謂知色即空，故能現眾色；空即色故，無色現色，了無留礙，是名
色身智通。
　　［九、一切法智通］，法即理事等法。謂即事常理，故無得物之功；即理常事，故無緣
起之性。寂用無礙，體絕去來，無法不知，是名一切法智通。
　　［十、滅定智通］，滅即寂滅也。謂若事滅，不能即定起用；今證理滅，故得定散無礙
。由即事而理，故不礙滅；即理而事，故不礙用。起念入念，悉無障礙，不起寂定，現諸威
儀，是名滅定智通。

<xa>十徧處定</xa>
　　﹝出法界次第﹞
　　智度論云：八背捨為初門，八勝處為中行，徧一切處為成就。謂三種觀具足，禪體始得
成就。此定謂之徧一切處者，從所觀境徧滿得名也。（八背捨者，一內有色相外觀色、二內
<pb n="617"/>
無色相外觀色、三淨背捨身作證、四虛空處背捨、五識處背捨、六無所有處背捨、七非有想
非無想處背捨、八滅受想背捨也。八勝處者，一內有色相外觀色少、二內有色相外觀色多、
三內無色相外觀色少、四內無色相外觀色多、五青勝處、六黃勝處、七赤勝處、八白勝處也
。）
　　［一、青徧一切處定］，謂於定中，還取八背捨、八勝處中所見青色，使徧一切處皆青
，故名青徧一切處定。
　　［二、黃徧一切處定］，謂於定中，還取八背捨、八勝處中所見黃色，使徧一切處皆黃
，故名黃徧一切處定。
　　［三、赤徧一切處定］，謂於定中，還取八背捨、八勝處中所見赤色，使徧一切處皆赤
，故名赤徧一切處定。
　　［四、白徧一切處定］，謂於定中，還取八背捨、八勝處中所見白色，使徧一切處皆白
，故名白徧一切處定。
　　［五、地徧一切處定］，謂於定中，還取八背捨、八勝處中所見地色，使一切處無不週
徧，故名地徧一切處定。
　　［六、水徧一切處定］，謂於定中，還取八背捨、八勝處中所見水色，使一切處無不週
徧，故名水徧一切處定。
　　［七、火徧一切處定］，謂於定中，還取八背捨、八勝處中所見火色，使一切處無不週
徧，故名火徧一切處定。
　　［八、風徧一切處定］，謂於定中，還取八背捨、八勝處中所見風色，使一切處無不週
徧，故名風徧一切處定。
　　［九、空徧一切處定］，謂於定中，還取八背捨、八勝處中所見空色，使一切處無不週
徧，故名空徧一切處定。
　　［十、識徧一切處定］，謂於定中，還取八背捨、八勝處中所見識色，使一切處無不週
徧，故名識徧一切處定。

<xa>十種修三昧法</xa>
　　﹝出大集賢護經﹞
　　［一、摧折我慢］，我即我見，慢即憍慢。謂修行之人，當先摧滅我慢之心，而於佛法
僧三寶及一切眾生之前，皆起恭敬也。
　　［二、知恩念報］，謂修行之人，當知天地蓋載、國王水土、父母養育、師長訓誨，皆
<pb n="618"/>
有恩德，於一切時念念不忘，以報其恩也。
　　［三、心無嫉妒］，謂修行之人，攝化有情，心無偏倚，於他所有名譽財寶，如同己有
，不生嫉惡妒忌之心也。
　　［四、斷除疑惑］，謂修行之人，當以諸佛正知正見，斷除疑惑，而於善惡諸境，皆無
障礙也。
　　［五、深信不壞］，謂修行之人，鬚髮深信之心，於佛正法，係念思惟，堅固持守，如
金剛不壞也。
　　［六、精勤無倦］，謂修行之人，當精進勤敏，無有倦怠，使得成就道果也。
　　［七、常行乞食］，謂修行之人，當行乞食，折我慢心，益彼福德。設有請者，則依時
赴之，不可更赴別請也。
　　［八、少欲知足］，謂修行之人，當離塵寡慾，不可多求財利，而起貪染，常自知足，
調伏諸根，以增長善法也。
　　［九、樂無生法忍］，無生法，即不生不滅之理，忍即安忍。修行之人，於不生滅之法
，起希樂心，安忍不退，以期必證乎此也。
　　［十、常念三昧］，謂修行之人，應當事彼能證三昧法者，即作佛想。唸唸於此三昧，
精勤修習，無有退失也。

<xa>十種行觀一切法</xa>
　　﹝出華嚴經﹞
　　謂華嚴經十住品內，第三修行住中，令此位菩薩，以十種行，觀一切法也。（十住者，
發心住、治地住、修行住、生貴住、方便具足住、正心住、不退住、童真住、法王子住、灌
頂住也。菩薩，梵語具雲菩提薩埵，華言覺有情。）
　　［一、觀一切法無常］，謂此菩薩，但觀一切諸法，唸唸不停，剎那生滅，而未會得法
身真常之理，是名觀一切法無常。（梵語剎那，華言一念。）
　　［二、觀一切法苦］，謂此菩薩，觀五蘊諸法，有生有滅，皆能逼迫於人，而未證得涅
槃之樂，是名觀一切法苦。（五蘊者，色蘊、受蘊、想蘊、行蘊、識蘊也。梵語涅槃，華言
滅度。）
　　［三、觀一切法空］，謂此菩薩，觀一切諸法皆悉空寂，而未能得真善之法，是名觀一
切法空。（真善法者，即出世之善法，而非世間人天之善也。）
　　［四、觀一切法無我］，謂此菩薩，觀一切諸法皆空，即能趣入無我之境，而未證得八
<pb n="619"/>
自在之真我，是名觀一切法無我。（八自在者，一示一身以為多身、二示一塵身滿大千界、
三大身輕舉遠到、四現無量類常居一土、五諸根互用、六得一切法如無法想、七說一偈義經
無量劫、八身遍諸處猶如虛空也。）
　　［五、觀一切法無作］，謂此菩薩，觀一切諸法，既唸唸無常，於是了知諸法無有造作
之相，是名觀一切法無作。
　　［六、觀一切法無味］，謂此菩薩，觀一切諸法既皆是苦，即無快樂之味，息諸貪愛之
念，是名觀一切法無味。
　　［七、觀一切法不如名］，謂此菩薩，觀一切諸法，無有實體，但有假名，是名觀一切
法不如名。
　　［八、觀一切法無處所］，謂此菩薩，觀五蘊法中，一一推求，我相了不可得。故彼五
蘊之法，亦無處所，是名觀一切法無處所。
　　［九、觀一切法離分別］，謂此菩薩，觀一切諸法，了知即空，離諸虛妄分別取著之相
，是名觀一切法離分別。
　　［十、觀一切法無堅實］，謂此菩薩，觀一切諸法，既離分別，則知此之諸法，悉皆虛
妄而不堅實，是名觀一切法無堅實。

<xa>十種忍</xa>
　　﹝出華嚴指掌﹞
　　忍，即安忍，亦忍可也。謂菩薩既斷無明之惑，證無生理，了達諸法本來寂滅，是故見
色聞聲，如幻如化，不起妄念而分別也。然此忍體雖一，而隨事立名則有十種也。
　　［一、音聲忍］，音聲忍者，謂聞佛深教，即能曉了，忍可而不驚怖也。
　　［二、順忍］，順忍者，謂於理於事，悉能隨順，諦審忍可，而無違逆也。
　　［三、無生忍］，無生忍者，謂了達諸法本來無生，亦無有滅，諦審忍可，而妄念不起
也。
　　［四、如幻忍］，如幻忍者，謂了達諸法皆從因緣和合而生，猶如幻化，性本空寂，諦
審忍可，而無執著也。
　　［五、如焰忍］，如焰忍者，謂了知一切境界悉如陽焰，無有真實，諦審忍可，而不執
著也。
　　［六、如夢忍］，如夢忍者，謂了諸妄心，皆如夢境，無有真實，諦審忍可，而不執著
也。
<pb n="620"/>
　　［七、如響忍］，如響忍者，謂世間一切語言音聲，皆由因緣和合而成，猶如谷響，無
有真實，諦審忍可，而不執著也。
　　［八、如影忍］，如影忍者，謂了達色身，由五蘊積聚而成，本無實體，諦審忍可，而
不執著也。（五蘊者，色蘊、受蘊、想蘊、行蘊、識蘊也。）
　　［九、如化忍］，如化忍者，謂世間諸法，無而忽有，有即還無，體非真實，諦審忍可
，而不執著也。
　　［十、如空忍］，如空忍者，謂了達世間、出世間種種諸法，悉如虛空，無有色相，諦
審忍可，而不執著也。

<xa>十種不思議法</xa>
　　﹝出菩薩藏正法經﹞
　　思即心思，議即口議。謂十種法皆不可心思口議也。
　　［一、最勝身相不思議］，謂如來身相，最勝清淨，積集無量福智，嚴具一切勝妙功德
，如大圓鏡，現眾色像，如虛空界，普攝一切，令諸眾生，超越分別，離諸疑悔，信解清淨
，發希有想，故名最勝身相不思議。
　　［二、妙好音聲不思議］，謂如來於眾會之中，所出音聲，隨宜說法，皆為調伏一切眾
生，作諸善利，令其各得解了，咸生愛樂，心意適悅，如師子吼，具足最勝，故名妙好音聲
不思議。
　　［三、最上大智不思議］，謂如來以最上大智，無礙知見，說一切法，令彼眾生信解清
淨，發希有想，故名最上大智不思議。
　　［四、微妙光明不思議］，謂如來所有光明，廣大微妙，徧照十方世界，超出諸天光曜
，令一切世界眾生，見光明者，信解清淨，超越分別，離諸疑悔，身心喜悅，發希有想，故
名微妙光明不思議。（十方者，四方四維上下也。）
　　［五、圓滿戒定不思議］，謂如來身口意業，悉皆清淨，大寂滅定，常自安住，圓成滿
足，令諸眾生髮希有想。亦能清淨三業，修諸禪定，即得最上波羅蜜多，故名圓滿戒定不思
議。（三業，即身業、口業、意業也。梵語波羅蜜多，華言到彼岸。）
　　［六、廣大神足不思議］，謂如來神通具足，於諸眾中最為第一，若目連，若聲聞，若
菩薩，所有神力，皆無與如來等者，故名廣大神足不思議。（目連，梵語具雲目犍連，華言
采菽氏。佛弟子中之最神通者也。）
　　［七、如來智力不思議］，謂如來具足最勝智慧之力，於天人世間，作獅子吼，轉妙法
<pb n="621"/>
輪，所有一切天人魔梵，悉不能與如來等者；令一切眾生，如實了知，超越分別，離諸疑惑
，故名如來智力不思議。（魔梵者，魔即魔王，梵即梵天也。）
　　［八、無所畏不思議］，謂如來成無上正覺，具無上勝智，於諸眾中，作獅子吼，轉妙
法輪，得大自在，故名無畏不思議。
　　［九、大悲心不思議］，謂如來不捨一切眾生，心常悲愍，無有限量。而諸眾生於無住
法中，不能了知。如來即運大悲之心，令其悉得覺了，信解清淨，生希有想，故名大悲心不
思議。
　　［十、不共法不思議］，謂如來具足一切功德智慧，於大眾中，作獅子吼，轉妙法輪，
諸沙門、婆羅門、天人魔梵，悉不能轉，令諸眾生，超越分別，離諸疑惑，信解清淨，發希
有想，故名不共法不思議。（梵語沙門，華言勤息。梵語婆羅門，華言淨行。）

<xa>十無盡句</xa>
　　﹝出華嚴經疏﹞
　　華嚴經十地品中說，初歡喜地菩薩，發廣大如法界之願，以十無盡而得成就。若此十句
乃有盡者，我願有盡；以此十句而無盡故，我之大願，亦無有盡，是名十無盡句也。
　　［一、眾生界無盡］，謂諸眾生，皆依世界而住其中，眾生無有盡故，是名眾生界無盡
。
　　［二、世界無盡］，謂一切世界，皆依虛空而住，其中世界無有盡故，是名世界無盡。
　　［三、虛空界無盡］，謂十方一切虛空，遍至一切色非色處，皆有是空，無有窮盡，是
名虛空界無盡。
　　［四、法界無盡］，謂一真法界，體性無盡，稱此體故，說無量法，化諸有情，安置涅
槃，亦無有盡，是名法界無盡。（一真法界，即一真實之理也。）
　　［五、涅槃界無盡］，梵語涅槃，華言滅度。謂如來度生既畢，入涅槃界，入而復出，
出而復入，無窮無盡，是名涅槃界無盡。
　　［六、佛出現界無盡］，謂如來出現度生說法，巧妙方便，神通智慧，無有盡故，是名
佛出現界無盡。
　　［七、如來智界無盡］，謂如來智慧，能知自心所緣法界，無有盡故，是名如來智界無
盡。
　　［八、心所緣無盡］，謂如來心之所緣，即是智慧所照之境，無有盡故，是名心所緣無
盡。
<pb n="622"/>
　　［九、佛智所入境界無盡］，謂佛之智，即是真性，了了常知，能入無盡境界，是名佛
智所入境界無盡。
　　［十、世間轉法轉智轉無盡］，世間轉者，謂展轉攝前眾生界、世界、虛空界也。法轉
者，謂展轉攝前法界、涅槃界、佛出現界也。智轉者，謂展轉攝前如來智界，心所緣佛智所
入境界也。蓋此三轉，皆言無盡者，以世法智之三種，展轉含攝，無有窮盡，是名世間轉、
法轉、智轉無盡。

<xa>十種因</xa>
　　﹝出瑜伽師地論﹞
　　［一、隨說因］，謂於欲界、色界、無色界一切惑業繫縛之法，及不繫縛之法，隨所見
聞覺知，起諸言說，是名隨說因。（不繫縛法者，即出世之道法也。）
　　［二、觀待因］，待即對待之義，謂諸有情，欲求三界有繫縛之樂，及出世間不繫縛之
樂，於彼諸緣，或為求得，或為受用，觀彼對此，是名觀待因。
　　［三、牽引因］，謂由淨不淨業，熏習三界善惡諸行，於可愛不可愛趣中，牽引可愛不
可愛之自體，是名牽引因。（趣即六趣。言可愛不可愛者，謂於六趣之中，天、人二趣可愛
，修羅、餓鬼、畜生、地獄四趣不可愛也。自體即行業之自體也。）
　　［四、生起因］，謂三界可愛不可愛一切惑業繫縛之法，各從自種而生。愛即能潤，種
即所潤。由此所潤，先所牽引可愛不可愛之自體，遂得生起，是名生起因。
　　［五、攝受因］，謂三界惑業繫縛之法及不繫縛之法，悉依真實之見之所攝受，是名攝
受因。
　　［六、引發因］，謂欲界繫縛善法，能引欲界繫縛諸勝善法也。又能引色界、無色界繫
縛及不繫縛善法，乃至無色界繫縛善法，能引無色界諸勝善法及不繫縛善法等，是名引發因
。
　　［七、定異因］，謂三界繫縛諸法及不繫縛法，自性功能有差別故，是名定異因。
　　［八、同事因］，謂由自性功能和合而生三界繫縛之法及不繫縛法，亦得成辦和合，是
名同事因。
　　［九、相違因］，謂三界繫縛之法及不繫縛法，將得生時，若障礙現前，便不得生，是
名相違因。
　　［十、不相違因］，謂三界繫縛之法及不繫縛法，將得生時，若無障礙現前，即便得生
，是名不相違因。
<pb n="623"/>

<xa>十想</xa>
　　﹝出大智度論﹞
　　［一、無常想］，想即觀想，謂觀諸眾生及諸世界一切有為之法，遷流代謝，皆悉無常
。作是想者，智慧相應，得斷生滅，是名無常想。
　　［二、苦想］，謂觀五陰之身，一切有為之法，常為諸苦之所逼迫。作是想者，智慧相
應，得滅眾苦，是名苦想。（五陰者，色陰、受陰、想陰、行陰、識陰也。）
　　［三、無我想］，謂觀一切諸法畢竟空寂，皆無有我。作是想者，智慧相應，得滅我想
，是名無我想。
　　［四、食不淨想］，謂觀諸飲食，皆從不淨因緣而生；如肉從精血水道所生，實為膿蟲
住處；又如酥乳及酪，血所變成，與爛膿無異；廚人汗垢種種不潔。作是想者，智慧相應，
斷不淨食，是名食不淨想。
　　［五、世間不可樂想］，謂觀世間一切色慾滋味、車乘服飾、宮室園苑皆是惡事，心生
猒離，不可樂著。作是想者，智慧相應，得斷貪樂，是名世間不可樂想。
　　［六、死想］，謂觀此身，唸唸無常，剎那生滅，遷謝不停。作是想者，智慧相應，得
滅死相，是名死想。（梵語剎那，華言一念。）
　　［七、不淨想］，謂觀此身，從煩惱業種為因，父母不淨為緣，和合成就。內有三十六
物，外則九竅常流，皆悉不淨。作是想者，智慧相應，遠塵離垢，是名不淨想。（三十六物
者，謂發毛爪齒、眵淚涎唾、屎尿垢汗、皮膚血肉、筋脈骨髓、肪膏腦膜、肝膽腸胃、脾腎
心肺、生藏熟藏、赤痰白痰也。九竅者，兩眼、兩耳、鼻、口、大便、小便也。）
　　［八、斷想］，謂觀有餘涅槃之相，斷諸結使，得無漏道。作是想者，智慧相應，得斷
三毒，是名斷想。（梵語涅槃，華言滅度。有餘涅槃者，謂二乘之人，雖斷見、思之惑，尚
餘色身未滅也。結即結縛，使即驅使，謂煩惱之縛，驅使眾生入生死海也。無漏者，謂不漏
落生死也。三毒者，貪毒、嗔毒、癡毒也。）
　　［九、離想］，謂觀涅槃之相，遠離煩惱，離結使縛。作是想者，智慧相應，得離愛慾
，是名離想。
　　［十、盡想］，謂觀無餘涅槃之相，滅一切苦盡，諸結使一切煩惱不復更生。作是想者
，智慧相應，得盡諸漏，是名盡想。（無餘涅槃者，謂二乘人煩惱斷盡，色身亦滅而無餘也
。）

<pb n="624"/>
<xa>十門敘密咒功德深廣</xa>
　　﹝出顯密圓通成佛心要集﹞
　　［一、護持國王，安樂人民門］，寶星陀羅尼經云：一切國土中，所有陀羅尼流行之地
，令其人王，常得擁護，勢力自在；亦能擁護王之政教；一切不祥之事，皆悉斷滅。復令財
谷豐饒，人民安樂也。（梵語陀羅尼，華言咒，即願也；亦云捻持，即真言也。）
　　［二、能滅罪障，遠離鬼神門］，菩提場莊嚴陀羅尼等經云：若書寫陀羅尼，置佛像中
、塔中、杵中，或書在幢上、紙素竹帛等上，有眾生得睹視者，或身手觸者，或頂戴之者；
乃至書於鐘鼓鈴鐸之上，有聞聲者，縱有五無間罪，悉皆滅盡；鬼神天魔悉皆馳散，無能侵
害也。（五無間者，一趣果無間、二受苦無間、三時無間、四命無間、五形無間也。）
　　［三、除身心病，增長福慧門］，聖六字陀羅尼等經云：行人持誦陀羅尼，能除種種身
心病苦，及一切貪瞋癡心，自然消滅。凡所出言，人皆信受。一切經論併世間典籍，自然通
曉。縱其自身不作福業，十方如來所有功德，悉與此人，增長一切福慧也。
　　［四、凡所求事，皆不思議門］，觀自在儀軌等經，皆說行人欲求所願成就時，用四種
物，一者弓箭及數珠、袈裟等，二者雌黃等種種藥物，三者河岸上土作獅子、孔雀等禽獸之
形，四者或塑畫雕刻佛、菩薩、明王等像，置於壇中，如法誦咒，若得火焰出時，或手執，
或塗身等，即得飛騰虛空，游諸世界，供養諸佛，隨心所樂，悉皆成就，不可思議也。
　　［五、利樂有情，救脫幽靈門］，大寶樓閣等經，皆說若有眾生，得見持咒人身者，或
聞語音者，或影中過者，盡滅十惡五逆之罪，來世生諸佛國。又無垢淨光等經，皆說若人廣
造惡業，死墮三塗，得持咒人，稱亡人名字，專心誦尊勝隨求等咒，亡者即離惡趣，生於天
上也。（十惡者，一殺生、二偷盜、三邪婬、四妄語、五兩舌、六惡口、七綺語、八貪慾、
九瞋恚、十邪見也。五逆者，弒父、弒母、弒阿羅漢、破和合僧、出佛身血也。三塗者，刀
塗、血塗、火塗也。）
　　［六、是諸佛母，教行本源門］，樓閣經云：真言是諸佛之母，成佛種子。若無真言，
終不能成無上正覺。又三藏教盡從陀羅尼所出。又儀軌經云：唵字即是無相法界，無相法界
全是真言。是知真言總含萬行，即三藏之本源也。（三藏教者，即經藏、律藏、論藏也。）
　　［七、四眾易修，金剛守護門］，謂一切四眾，行住坐臥四威儀中，易於誦習，不假備
通教典，所以曼荼羅疏云：念如來之神咒，心心暗契如來心；諷菩薩之密言，願願冥符菩薩
願。何生死之不逃？何涅槃而不得？又大悲心陀羅尼經云：誦持陀羅尼者，是無畏藏善神、
龍王、金剛密跡，常隨衛護，不離其側也。（四眾者，比丘、比丘尼、優婆塞、優婆夷也。
）
<pb n="625"/>
　　［八、令凡同佛，如來歸命門］，大悲心陀羅尼經云：誦持陀羅尼者，口中所出言音，
若善若惡，一切天龍聞者，皆是清淨法音。又偈云：譬如靈丹藥，點鐵成金寶，誦持陀羅尼
，變凡作賢聖。又佛頂偈云：十方世界諸如來，護念歸念受持者。是也。
　　［九、具自他力，現成菩提門］，十住論云：一自力門，謂修六度萬行等，如人陸地步
行千里，其到則遲。二他力門，謂念佛等，如人水路船行千里，其到則疾。今真言中密具自
他二力。又諸經中說真言行者，現世能成無上菩提。故樓閣經云：我於無量百千劫，雖行苦
行，猶不得菩提。由才聞陀羅尼故，加行相應，便成正覺。是也。（六度者，一佈施、二持
戒、三忍辱、四精進、五禪定、六智慧也。）
　　［十、諸佛如來，尚乃求學門］，大乘莊嚴寶王經云：諸佛亦求神咒，何況凡夫而不持
誦耶？

<xa>十無盡藏</xa>
　　﹝出華嚴經﹞
　　藏者，含攝也。此之十藏，乃功德林菩薩於華嚴會上，為諸菩薩演說，欲令其普入一切
佛法之門，成就無上菩提，饒益一切眾生。以其各能含攝無盡法海，故皆名為無盡藏也。（
菩薩，梵語具雲菩提薩埵，華言覺有情。梵語菩提，華言道。）
　　［一、信藏］，謂菩薩淨信堅固，解諸法空，心不退轉，生如來家，增長信解，聞持一
切佛法，為眾生說，皆令信解，是名信藏。
　　［二、戒藏］，謂菩薩奉持三世諸佛無盡淨戒，具足圓滿，無所毀犯。念諸眾生顛倒破
戒，我成菩提，說真實法，令離顛倒，同得此戒，是名戒藏。（三世者，過去、現在、未來
也。）
　　［三、慚藏］，謂菩薩憶念過去，不知慚天，於諸眷屬，備造眾惡；今為諸佛所知，而
生於慚。是故發露懺悔，修行梵行，證得菩提，為諸眾生說真實法，令修於慚，是名慚藏。
　　［四、愧藏］，謂菩薩自愧往昔，及諸眾生，於五欲境，具行惡法，感垢穢身；今為諸
佛所知，而生於愧，是故發露懺悔，修行梵行，速成菩提，為諸眾生說真實法，令修於愧，
是名愧藏。（五欲者，色慾、聲欲、香欲、味欲、觸欲也。）
　　［五、聞藏］，謂菩薩聞世間、出世間一切諸法，故於諸佛、菩薩、緣覺、聲聞出現入
滅，皆悉能知；念諸眾生，無有多聞，不能了知此一切法，我當持多聞藏，證得菩提，為眾
生說，是名聞藏。（世間法，即三界中之法；出世間法，即諸佛聖賢之法也。）
　　［六、施藏］，謂菩薩稟性仁慈，常行十施，無有一念悔恨之心，亦不求於果報，但為
<pb n="626"/>
利益法界眾生，是名施藏。（十施者，分減施、竭盡施、內施、外施、內外施、一切施、過
去施、未來施、現在施、究竟施也。）
　　［七、慧藏］，謂菩薩智慧具足，了知世間、出世間一切諸法，皆從業報諸行因緣所造
，悉是虛假，無有堅固；欲令眾生知其實性，廣為宣說，是名慧藏。
　　［八、念藏］，謂菩薩捨離癡惑，得具足念，能憶知一生乃至無量百千生成住壞空，一
劫乃至無數劫一切諸佛出世，各說諸佛名號、授記、修多羅等、十二分經，及眾會根性等，
盡能記憶，是名念藏。（成、住、壞、空者，即四中劫之名。合此四中劫為一大劫。劫，梵
語具雲劫波，華言分別時節。梵語修多羅，華言契經。十二分經者，一契經、二重頌、三諷
頌、四因緣、五本事、六本生、七希有、八譬喻、九論議、十自說、十一方廣、十二授記也
。）
　　［九、持藏］，謂菩薩具大威力，於諸佛所，說修多羅法，文句義理，一生受持，乃至
無數生受持；及諸佛名號、劫數、授記、修多羅等，無量無盡，皆能受持，無有忘失，是名
持藏。
　　［十、辯藏］，謂菩薩具大辯才，廣為眾生演說諸法，或說一品法，乃至無數品法，或
一日說，乃至無數劫說。劫數可盡，一文一句，義理難盡。隨眾生根，皆令滿足，是名辯藏
。

<xa>十喻──大乘十喻</xa>
　　﹝出法界次第﹞
　　［一、如幻喻］，謂如幻師，幻作種種諸物及男女等相，體雖無實，然有幻色可見。一
切諸法，亦復如是。無明幻作，迷心不了，妄執為實。修空觀者，於諸幻法，心無所著，皆
悉空寂，故說如幻。（空觀者，謂觀一切法皆空也。）
　　［二、如焰喻］，謂無智之人，初見陽焰，妄以為水。諸煩惱法，亦復如是，無智不了
，於結使中，妄計我相；智者了知虛誑不實，皆是妄想，故說如焰。（結使者，即煩惱也。
謂因煩惱纏縛，驅使眾生入於生死也。）
　　［三、如水中月喻］，謂月在虛空，影現於水，諸愚小兒，見水中月，歡喜欲取；智人
見之則笑，以喻無智之人，於五陰中，妄起我、我所見，執為實有；於苦法中，而生歡喜。
然得道智人，愍之而笑。故說如水中月。（五陰者，色陰、受陰、想陰、行陰、識陰也。我
者，謂於五陰中強立主宰，妄執為我也。我所者，即五陰之身等也。）
　　［四、如虛空喻］，謂虛空但有其名，而無實體。愚人不了，執之為實。一切諸法亦復
<pb n="627"/>
如是，空無所有。若無智之人，於虛妄中，計為實有，起彼我執。修空觀者，了一切法皆無
所有，故說如虛空。
　　［五、如響喻］，謂深山幽谷，及空捨中，若語聲，若擊物聲，隨聲相應，而有響生。
愚人不了，以為實有。一切音聲語言，亦復如是。若有智之人，了知語音無實，心不生著，
故說如響。
　　［六、如干城喻］，干城，即乾闥婆城。梵語乾闥婆，華言香陰。謂日初出時，見城門
樓櫓宮殿行人出入，日高漸滅。但可眼見，而無實有。一切諸法，亦復如是。若智者則能了
知諸法悉皆虛假，不生執著，故說如干城。
　　［七、如夢喻］，謂人夢中，本無實事，妄執為實，覺還自笑。一切諸法，亦復如是。
一切結使煩惱，皆是虛妄，而人不了，執之為實。若得道覺悟，乃知虛妄，亦復自笑。故說
如夢。
　　［八、如影喻］，謂影，但可見而不可捉。一切諸法，亦復如是。如眼耳等諸根，雖有
見聞覺知，求其實體，即不可得。故說如影。
　　［九、如鏡中像喻］，謂鏡中之像，非鏡作，非面作，非鏡面和合而作，亦非無因緣作
。雖非實有，然亦可見。故無智不了，執之為實，而生分別。一切諸法，亦復如是。從因緣
生，無有實體，但有名字而起分別，誑惑凡夫，生諸煩惱。若有智之人，雖復見聞，了知無
實，而不執著，故說如鏡中像。
　　［十、如化喻］，謂若諸天僊得神通者，變化諸物，雖有男女等相，而無生老病死苦樂
之實。一切諸法，亦復如是，無有生滅，如化而成；亦無有實，如人之生，但從先世之因而
有今世之身，悉皆虛假，何實之有。故說如化。

<xa>十義──性虛空十義</xa>
　　﹝出宗鏡錄﹞
　　謂真如性體，廣博無量，猶若虛空，有斯十義也。
　　［一、無障礙義］，無障礙者，謂真如性體，於一切諸法，圓融通達，悉無障礙也。
　　［二、週徧義］，週徧者，謂真如性體，於一切處，無不週徧也。
　　［三、平等義］，平等者，謂真如性體，於一切法，等無有異也。
　　［四、廣大義］，廣大者，謂真如性體，廣而無邊，大而無外也。
　　［五、無相義］，無相者，謂真如性體，圓明寂絕，離諸色相也。
　　［六、清淨義］，清淨者，謂真如性體，湛然瑩徹，無所染污也。
<pb n="628"/>
　　［七、不動義］，不動者，謂真如性體，圓常凝靜，不遷不變也。
　　［八、有空義］，有空者，謂真如性體，本來空寂，能滅一切有為之法也。
　　［九、空空義］，空空者，謂真如性體，本來空寂，於諸空相，亦不可得也。
　　［十、無得義］，無得者，謂真如性體，諸佛眾生，本來具足；雖有能證之智，而所證
之理，體元寂絕，亦不可得也。

<xa>十義──水喻真心有十義</xa>
　　﹝出宗鏡錄﹞
　　［一、水體澄清］，謂眾生真如之心，自性清淨，圓湛明徹，本來無染，猶水之澄清也
。
　　［二、得泥成濁］，謂眾生真如之心，性雖清淨，而為無明之所染污，覺成不覺，猶水
本清淨，得泥成濁也。（無明者，無所明瞭也。）
　　［三、雖濁不失淨性］，謂眾生真如之心，雖為無明所染，而清淨本然之性，初不變異
。猶水雖濁，而其淨性，則不失也。
　　［四、泥澄淨現］，謂眾生真如之心，為無明所覆，其體昏昧。若能除去無明之惑，則
本然清淨之性，自然澄現。猶水之濁，澄去其泥，則淨體現矣。
　　［五、遇冷成冰，而有硬用］，謂眾生真如之心，與無明合，則能隨諸染緣，變造九界
之法，而成本識之用。猶水之遇冷成冰，而有堅硬用也。（九界者，菩薩界、緣覺界、聲聞
界、天界、人界、修羅界、餓鬼界、畜生界、地獄界也。本識，即第八識也。）
　　［六、雖成硬用，不失濡性］，謂眾生真如之心，雖隨無明之緣，起諸染用，然即事恆
真，其不變之性，未始不存。猶水雖成堅硬之用，而其濡性，未嘗有失也。
　　［七、暖融成濡］，謂眾生真如之心，雖隨無明之緣，而起染用；然無明若盡，則本識
還淨。猶水之成冰，遇暖而融，濡性自成也。
　　［八、隨風波動，不改靜性］，謂眾生真如之心，隨無明風，而波浪起滅，然其不生不
滅之性，則自然不變，猶水之隨風波動，而靜性不改也。
　　［九、高下流注，不動自性］，謂眾生真如之心，隨緣流注，而性常湛然不動。猶水隨
地高下，排引流注，而不動自性也。
　　［十、隨器方圓，不失自性］，謂眾生真如之心，普遍諸有為法，而自性不失。猶水之
隨器方圓，而不失自性也。

<pb n="629"/>
<xa>十義──海印三昧有十義</xa>
　　﹝出宗鏡錄﹞
　　海印是喻。梵語三昧，華言正定。從喻立稱，故名海印三昧。謂大海澄渟，湛然不動，
萬象皆現，如印印物。如來智海，清淨湛然，一切眾生心念根欲，悉在如來三昧智中，猶海
現像也。
　　［一、無心能現］，謂如來三昧法性平等，離諸名相，不加功用，而能顯現一切諸相，
是名無心能現。
　　［二、現無所現］，謂如來三昧，隨眾生心，現種種相，如光如影，了不可得，是名現
無所現。
　　［三、能現所現非一］，謂如來三昧能現之智，與所現之境，一念圓融，十方普應，是
名能現所現非一。
　　［四、能現所現非異］，謂如來三昧能現之智，所現之境，雖十方普應不同，莫不本乎
一念，是名能現所現非異。
　　［五、無去來］，謂如來三昧，萬法現於自心，彼亦不來；身相遍於法界，我亦不去，
是名無去來。
　　［六、廣大］，謂如來三昧普遍包容，無法不備，眾生世界，不離一心，是名廣大。
　　［七、普現］，謂如來三昧，一切世界於一心中，不簡鉅細，皆悉能現，是名普現。
　　［八、頓現］，謂如來三昧，一切世界當念即現，無前無後，色相宛然，是名頓現。
　　［九、常現］，謂如來三昧，於諸法相，無有不現之時。非如明鏡，像對則現，不對則
不能現，是名常現。
　　［十、非現現］，謂如來三昧，寂然不動，為眾生故，於非應中隨感而應。猶如明鏡，
無心現物，而像對即現，是名非現現。

<xa>十法界</xa>
　　﹝出佛祖統紀﹞
　　法界者，諸佛眾生之本體也。然四聖六凡，感報界分不同，故有十法界焉。（四聖者，
佛、菩薩、緣覺、聲聞也。六凡者，天、人、阿修羅、餓鬼、畜生、地獄也。）
　　［一、佛法界］，佛，梵語具雲佛陀，華言覺。覺具三義：一者自覺，謂悟性真常，了
惑虛妄；二者覺他，謂運無緣慈，度有情眾；三者覺行圓滿，謂萬行具足，為三界師，是名
佛法界。（三界者，欲界、色界、無色界也。）
<pb n="630"/>
　　［二、菩薩法界］，菩薩，梵語具雲菩提薩埵，華言覺有情。謂自行成就，而能覺悟一
切眾生，是名菩薩法界。
　　［三、緣覺法界］，緣覺者，謂稟佛教法，觀十二因緣，覺悟真空之理，是名緣覺法界
。（十二因緣者，一無明、二行、三識、四名色、五六入、六觸、七受、八愛、九取、十有
、十一生、十二老死也。）
　　［四、聲聞法界］，聲聞者，謂聞佛聲教，依四諦法而修證真空，是名聲聞法界。（四
諦者，苦諦、集諦、滅諦、道諦也。）
　　［五、天法界］，天者，天然自然，樂勝身勝，清淨光明，世間無比。三界共有二十八
天。因修上品十善，兼修禪定，感報而生，是名天法界。（二十八天者，欲界有六天：四天
王天、忉利天、夜摩天、兜率天、化樂天、他化自在天也。色界有十八天：初禪有三天，梵
眾天、梵輔天、大梵天；二禪有三天，少光天、無量光天、光音天；三禪有三天，少淨天、
無量淨天、徧淨天；四禪有九天，無雲天、福生天、廣果天、無想天、無煩天、無熱天、善
見天、善現天、色究竟天也。無色界有四天：空處天、識處天、無所有處天、非非想處天也
。十善者，不殺、不盜、不邪婬、不妄語、不兩舌、不惡口、不綺語、不貪、不嗔、不邪見
也。謂之上品者，以作善時，於欲作正作，作已三時之中，心俱不悔也。）
　　［六、人法界］，人者，忍也。於世違順之境，皆能安忍也。謂人生於四洲之中，能行
仁義禮智信之五常，能持不殺、不盜、不邪婬、不妄語、不飲酒之五戒，具修中品十善，感
報而生，是名人法界。（四洲者，東弗於逮、南閻浮提、西瞿耶尼、北郁單越也。中品者，
謂於作善已後，起少悔之心也。）
　　［七、阿修羅法界］，梵語阿修羅，華言非天。淨名疏云：此神果報最勝，鄰次諸天，
而非天也。在因之時，懷猜忌心，雖行五常，欲勝他故，作下品十善，感報而生，是名阿修
羅法界。（下品者，謂於作善之時，即生悔心也。）
　　［八、鬼法界］，謂此鬼類，遍於諸趣。有福德者作山林冢廟神，無福德者居不淨處，
不得飲食，受苦無量。在因之時，諂誑心意，作下品五逆十惡，感報而生，是名鬼法界。（
下品者，謂作惡之時，即能悔也。五逆者，弒父、弒母、弒阿羅漢、破和合僧、出佛身血也
。十惡者，一殺生、二偷盜、三邪婬、四妄語、五兩舌、六惡口、七綺語、八貪、九嗔、十
邪見也。）
　　［九、畜生法界］，畜生者，亦云旁生。此類遍在諸處，披毛戴角，鱗甲羽毛，四足多
足，有足無足，水陸空行，互相吞啖，受苦無窮。宿由愚癡貪慾，作中品五逆十惡，感報而
生，是名畜生法界。（旁生者，謂其身形橫生也。中品者，謂作惡已後，起少悔心也。）
<pb n="631"/>
　　［十、地獄法界］，地獄者，在地之下也。謂八寒、八熱等獄，其中眾生，受苦無窮，
經劫無量。因作上品五逆十惡重罪，感報而生，是名地獄法界。（八寒者，頞浮陀獄、泥賴
浮陀獄、阿吒吒獄、阿波波獄、嘔喉獄、郁波羅獄、波頭摩獄、芬陀利獄也。八熱者，想獄
、黑繩獄、堆壓獄、叫喚獄、大叫喚獄、燒炙獄、大燒炙獄、無間獄也。劫，梵語具雲劫波
，華言分別時節。上品者，謂人作惡，於欲作、正作、作已，三時之中，俱不能悔也。）

<xa>十法──菩薩修十法見涅槃</xa>
　　﹝出涅槃經﹞
　　梵語涅槃，華言滅度。經云：師子吼問佛言：菩薩成就幾法，能見如是無相涅槃，至無
所有？佛言：成就十法，則明見涅槃無相，至無所有處。（滅度者，謂大患永滅，超度三界
也。無相涅槃者，謂涅槃之法，離一切色相也。）
　　［一、信心具足］，謂修菩薩行，鬚髮起圓常正信之心，信一切法皆是佛法，一切眾生
皆有佛性。如經所云：深信十方諸佛，方便示現；一切眾生及一闡提，悉有佛性。亦信如來
永無生老病死，乃至信於如來畢竟不入涅槃之類，是名信心具足。（闡提，梵語具雲一闡提
，華言信不具。）
　　［二、淨戒具足］，謂修菩薩行，當須身心清淨，受持禁戒，專為成就佛果菩提。如經
所說，清淨持戒，而不為戒，不為利養，乃至不為聲聞、辟支佛，唯為最上第一義故，護持
禁戒，是名淨戒具足。（梵語菩提，華言道。辟支，梵語具雲辟支迦羅，華言緣覺。）
　　［三、親近善知識］，為修菩薩行，當遠離諸惡邪見，親近善友知識。如經所云：若有
能說、信戒、多聞、佈施、智慧，令人受行，即須親近恭敬供養，是名親近善知識。
　　［四、樂於寂靜］，謂修菩薩行，即當離諸喧鬧，澄神息慮，以求佛道。如經所說，身
心寂靜，觀察諸法甚深境界，是名樂於寂靜。
　　［五、精進］，謂修菩薩行，即當一心勇猛，安住止觀，毋令退失。如經所說，係心觀
於真諦，設使頭上火然，終不放捨，是名精進。（止觀者，謂止息散亂，觀照昏沉也。真諦
者，謂諦審諸法皆即真空也。）
　　［六、念具足］，謂修菩薩行，即當存心三寶，思惟實理，不忘戒施。如經所說，念佛
、念法、念僧、念戒、念天、念捨，是名念具足。
　　［七、軟語］，謂修菩薩行，當清淨口業，發言誠諦，調柔和美，離諸諂誑。如經所說
，實語妙語，先意問訊，時語真語等，是名軟語。
　　［八、護法］，謂修菩薩行，即當弘持正法，宣說妙義，展轉流佈，不斷佛種。如經所
<pb n="632"/>
說，愛樂正法，常樂演說，讀誦書寫，思惟其義，廣宣敷揚，令其流佈之類，是名護法。
　　［九、供給同行］，謂修菩薩行，凡同事者，有所不足，即當推己之有，以濟其無，使
得安心成辦道業，而無馳求之患。如經所說，若見同學同戒，有所乏少，轉從他乞，所謂薰
缽，染衣，瞻病，所須衣服飲食臥具房舍而供給之，是名供給同行。
　　［十、具足智慧］，謂修菩薩行，常以妙觀之智，觀察一切諸法，悉皆明瞭，通達無礙
。如經所說，觀於如來常樂我淨，一切眾生悉有佛性，乃至觀法二相，所謂空不空、常無常
、樂無樂、我無我、淨不淨之類，是名具足智慧。（常樂我淨者，謂不遷不變名常，離生死
苦名樂，八大自在名我，離諸惑染名淨，即佛之四德也。）

<xa>十種善法──修十種善法如師子王</xa>
　　﹝出寶雨經﹞
　　菩薩因修善法，得無上正真之道，為天人師，令一切邪魔外道，見者無不調伏，如師子
王，有大威力，而能懾伏諸獸，所向無不自在，故以為喻也。
　　［一、得不驚怖］，謂菩薩以勇猛精進，得最上乘，於諸法中無與等者；故能遊戲生死
，不驚不怖，得大自在，如師子王，於百獸中，莫能與等，遊行之處，無所驚怖也。
　　［二、得無怯懼］，謂菩薩具大智辯才，於一切諍論之時，無少怯懼，亦不矜勝；如師
子王，聞彼野干諸惡獸聲，終無怯懼也。（野干似狐而小，形色青黃，群行，夜鳴如狼聲。
）
　　［三、心無退屈］，謂菩薩具大智辯才，勇猛精進之心，如金剛山，不可遷動。設於眾
中有所諍論，其心勇猛，終無退屈。如師子王，雖令近人，終無退避也。
　　［四、如師子吼］，謂菩薩為諸有情說大乘法，能令一切外道天魔，驚怖解散，如師子
王，哮吼之時，能令惡獸野干之屬，悉皆驚駭，馳走而去也。
　　［五、得無所畏］，謂菩薩具平等智，得大自在，於諸有情界中，威儀寂靜，得無所畏
。如師子王，遊行諸處，獨行絕侶，心無所畏也。
　　［六、遊行園林］，謂菩薩自性寂靜，智慧融通，常能遊戲無礙善法之林。如師子王，
自性無畏，能現威勢，游諸園林也。
　　［七、依止岩窟］，謂菩薩以禪定智慧，而為岩窟行住坐臥，依止其中。如師子王，常
於高岩邃窟之中，而為依止也。
　　［八、得無所取］，謂菩薩以勇猛精進之心，捨棄一切煩惱，永無所取。如師子王，棄
捨所有藏積，悉無所取也。
<pb n="633"/>
　　［九、能破諸魔］，謂菩薩成等正覺，坐於菩提道場，獨一無二，而能摧破諸魔軍眾。
如師子王勇猛勢力，而能懾伏諸惡獸也。
　　［十、守護法苗］，謂菩薩於諸示現之處，一切有情，所種善法之苗，悉為守護，不令
邪魔外道之所損壞。如師子王，所遊行處，一切惡獸無能親近於彼，而壞人之禾苗也。

<xa>十種得地三昧──菩薩修十種得地三昧</xa>
　　﹝出寶雨經﹞
　　梵語三昧，華言正定。蓋地之為德，博厚平靜，物無不載，生育滋長，不自為功；包含
攝受，週徧無量，於淨於穢，了無憎愛。菩薩修行，得其三昧，有似於地，故名得地三昧。
　　［一、廣大無邊］，謂菩薩功德智慧，不可思議，莊嚴願行，無量無邊，譬如大地週徧
十方，無有界限也。
　　［二、存濟眾生］，謂菩薩以廣大慈悲之心，徧行六度，於法界一切有情，悉能存濟，
得所依止；凡有所需，若法若財，悉如其意，隨時隨處，無有限礙。如地廣大，了無邊際，
一切眾生，皆能容受；隨其種性，各得依止，而能生長也。（六度者，一佈施、二持戒、三
忍辱、四精進、五禪定、六智慧也。）
　　［三、恩不望報］，謂菩薩以慈悲愍愛之心，利益一切有情。未了悟者令得了悟，未解
脫者令得解脫。恩德普被，而心不希報。譬如大地，生育萬物，而亦無所望報也。
　　［四、普能容受］，謂菩薩於諸佛所說之法，雖無量無邊，不可思議，悉能一心受持，
無有遺失。譬如大地，天降洪雨，無量無邊，悉能容受也。
　　［五、眾生依止］，謂菩薩能為一切有情作歸依處。凡所修習一切善法，乃至得入涅槃
，皆以菩薩為之依止。譬如大地，能為一切萬物之所依止也。（梵語涅槃，華言滅度。）
　　［六、能生善種］，謂菩薩以方便力，能令一切有情所有善根種子，皆因法雨而生。譬
如大地，世間所有一切種子，皆依於地而得生也。
　　［七、如大寶器］，謂菩薩以方便力，能令一切有情，修習一切功德善法之寶，隨其根
器，皆因菩薩而得成就。譬如大地，能為眾寶之器也。
　　［八、能出眾藥］，謂菩薩善巧說法，能除一切有情煩惱等病。譬如大地，出生一切眾
妙之藥，可以療治一切病也。
　　［九、不可傾動］，謂菩薩以禪定之力，安忍逆順二境，不生嗔愛，而於一切內外諸緣
，莫能擾動。譬如大地，萬古寧靜，不因他緣傾覆搖動也。
　　［十、不驚不畏］，謂菩薩以定慧之力，心恆寂靜，安住正理，或遇邪魔外道，用彼種
<pb n="634"/>
種妖邪之術，故相侵撓，乃至欲行傷害。菩薩晏然，無少驚畏；譬如大地，雖遇烈風雷電，
崖傾海沸，而地自若也。

<xa>十種念處──菩薩修十種念處</xa>
　　﹝出除蓋障菩薩所問經﹞
　　念即能念之智，身即所念之處，智即能觀之觀，處即所觀之境。菩薩於十種法，常自觀
察，是為十種念處也。
　　［一、身念處］，身以積聚為義，謂積聚諸根而成身也。菩薩觀察所有身中，從我所起
，諸不善法，皆悉遠離；又當從頂至踵，徧觀其身，而悉無我。是身不淨，臭穢可惡。作是
觀時，身中所起貪愛諸欲，及計我想等執，悉不可得，則能成就一切善法，遠離一切惡法也
。
　　［二、受念處］，受以領納為義，謂六根受六塵也。菩薩思惟所有諸受，皆悉是苦，愚
人顛倒，計以為樂；貪愛染著，不肯暫捨。菩薩自既勤行斷苦受已，復教他人亦如是觀。知
受是苦，不生貪染也。（六根者，眼根、耳根、鼻根、舌根、身根、意根也。六塵者，色塵
、聲塵、香塵、味塵、觸塵、法塵也。）
　　［三、心念處］，心亦以積聚為義，又慮知也，謂能積聚一切善惡之法，於一切法，復
能思慮而覺知也。菩薩思惟：心實無常，計執為常，無我謂我，不淨謂淨，是心動搖，如風
如火，不得暫停。一切法中，心為先導。心若調伏，即一切法，悉得調伏也。
　　［四、法念處］，法即意根所起之法，菩薩於貪瞋癡等諸不善法，如實了知過患，勤斷
除已，即能於諸善法，心生愛樂，住正念處，而於彼法，求所成辦，自能行已，復教他人亦
如是而修也。
　　［五、境界念處］，謂菩薩於諸可意及不可意色聲香味觸諸境界中，觀察思惟，皆是虛
假，不生貪恚；又作是念，我今不應於此空法之中，而起貪恚。作是觀時，不為境壞，不著
所得，自能行已，復教他人亦如是而修也。
　　［六、阿蘭若念處］，梵語阿蘭若，或云阿練若，華言閑靜處。謂不作眾事名閑，無憒
鬧處名靜；或翻無諍，謂不與世諍也。菩薩修無諍行及寂靜行，即名為阿蘭若處。應當遠離
不如理作意，於如理法中，心生愛樂，增廣修習，自能行已，復教他人亦如是而修也。
　　［七、教邑聚落念處］，謂菩薩若入教邑聚落，常加精專行菩薩行，於諸博奕、酒肆、
歡宴、歌舞，及餘一切非應行處，即當遠離。是故菩薩不為聲色所惑、塵勞所染也。
　　［八、名聞利養念處］，謂菩薩道德既隆，名聞流佈，故人多歸向。當念所受利養等事
<pb n="635"/>
，但為施主作福田故，而乃受之。不可貪著，執為己有。隨其所得，即與眾共，不使有一毫
矜吝之心也。
　　［九、如來學門念處］，謂菩薩思惟，過去、現在、未來三世諸佛，皆如是學，得成正
覺，轉大法輪，入般涅槃。我當起淨信心，尊敬勤修，亦復成就，與佛無異。（梵語般涅槃
，華言滅度。）
　　［十、斷諸煩惱念處］，謂菩薩以正念故，而能了知，一切煩惱雜染等法，皆由六根為
因，六塵為緣之所生起，以了知故，而悉遠離，故得六根清淨，而無所染著也。

<xa>十受生藏</xa>
　　﹝出華嚴經﹞
　　受生，即生如來家也。藏即含藏之義，含藏所修所證之理也。謂善財童子於華嚴會上第
三十九參，妙德夜神，問言：云何修菩薩行？生如來家？答言：善男子，菩薩有十種受生藏
，若能修習圓滿，即入毗盧遮那如來無量受生藏海。願一切菩薩示現受生，我皆親近，是名
受生藏也。（菩薩，梵語具雲菩提薩埵，華言覺有情。梵語毗盧遮那，華言徧一切處。藏海
者，謂其含藏之廣也。）
　　［一、供養諸佛受生藏］，謂菩薩願常恭敬供養一切諸佛，深信愛樂，修諸功德，無有
猒足，即得生如來家，是名供養諸佛受生藏。
　　［二、發菩提心受生藏］，梵語菩提，華言道。謂菩薩發無量菩提心，恆起大悲，救護
眾生，攝化成就，即得生如來家，是名發菩提心受生藏。
　　［三、觀諸法門修行受生藏］，謂菩薩觀察一切法門，修學普賢諸行願海，教化調伏一
切眾生，即得生如來家，是名觀諸法門修行受生藏。（普賢，菩薩名也。）
　　［四、深心普照三界受生藏］，謂菩薩具清淨增上深心，得如來菩提光明，普能照耀過
現未來三世諸障礙山，即得生如來家，是名深心普照三界受生藏。（障礙山者，喻眾生惑業
高厚如山，不易動拔也。）
　　［五、平等光明受生藏］，謂菩薩成就諸佛法忍，光明平等，照耀一切世間，見者歡喜
，咸蒙利益，即得生如來家，是名平等光明受生藏。（諸佛法忍者，謂於諸佛之法，忍可而
印證也。）
　　［六、生如來家受生藏］，謂菩薩生如來家，隨諸佛住，得甚深法門，具廣大行願，同
佛善根共一體性，是名生如來家受生藏。
　　［七、佛力光明受生藏］，謂菩薩生如來家，入佛智力，得大光明，游諸剎海，供養承
<pb n="636"/>
事一切諸佛，是名佛力光明受生藏。（剎，梵語具雲剎摩，華言土田。）
　　［八、觀普智門受生藏］，謂菩薩生如來家，住童真位，普能觀察一一智慧法門，盡無
量劫，演菩薩行，是名觀普智門受生藏。（童真位者，即十住中之第八位也。劫，梵語具雲
劫波，華言分別時節。）
　　［九、普現莊嚴受生藏］，謂菩薩生如來家，能以種種莊嚴無量佛剎，化一切身，周流
法界，成熟眾生，是名普現莊嚴受生藏。
　　［十、入如來地受生藏］，謂菩薩生如來家，入如來所，受灌頂法，預在佛數，能知一
切行，及知一切眾生隨順調伏。是名入如來地受生藏。（灌頂法者，即十住中第十位菩薩之
法也。）

<xa>十金剛心</xa>
　　﹝出華嚴經﹞
　　金剛是喻。金剛心者，謂菩薩之心，堅固不動，猶如金剛也。（菩薩，梵語具雲菩提薩
埵，華言覺有情。）
　　［一、覺了諸法］，謂菩薩發大願心，誓欲了知無量無邊不可窮盡一切微妙法門，無有
遺餘，故云覺了諸法。
　　［二、化度眾生］，謂菩薩以無上涅槃之道，度脫十方無量無邊一切眾生，悉得出離諸
趣，故云化度眾生。（梵語涅槃，華言滅度。）
　　［三、莊嚴世界］，菩薩謂十方世界，無量無邊，不可窮盡；我當以諸佛國土最上莊嚴
之具而莊嚴之，故云莊嚴世界。
　　［四、善根迴向］，謂菩薩以種種修行善根，皆悉迴向無上佛果菩提，普及法界眾生，
故云善根迴向。（梵語菩提，華言道。）
　　［五、奉事大師］，大師即佛也，謂菩薩以所修善根功德，承事供養無量無邊一切諸佛
，悉令週徧，無所闕少，故云奉事大師。
　　［六、實證諸法］，謂菩薩於諸法實相之理，非實非虛，非有非無，悉皆真實證知，故
云實證諸法。
　　［七、廣行忍辱］，謂菩薩或被眾生訶罵，或被楚撻，或截手足，或割耳鼻，或挑其目
，或級其頭，如是一切皆能忍受，無有嗔恨，故云廣行忍辱。
　　［八、長時修行］，菩薩謂未來世劫，無量無邊，不可窮盡；我當盡彼之劫，行菩薩道
，教化眾生，永無疲倦，故云長時修行。（劫，梵語具雲劫波，華言分別時節。）
<pb n="637"/>
　　［九、自行滿足］，謂菩薩建立妙行，以心為本，心體清淨，則能圓滿一切功德善根，
具足無上大菩提道，故云自行滿足。
　　［十、令他願滿］，謂菩薩自行既滿，慈悲之心轉更增上。故為求解脫者，說於涅槃之
道，為求佛法者，說於大乘之法，悉皆令其願心滿足，故云令他願滿。

<xa>十種自在</xa>
　　﹝出華嚴經﹞
　　自在者，神通無礙也。謂菩薩修行，得此十種法；故於諸世間，教化調伏一切眾生，圓
滿諸佛廣大菩提，示現神通自在也。（菩薩，梵語具雲菩提薩埵，華言覺有情。梵語菩提，
華言道。）
　　［一、命自在］，謂菩薩得長壽慧命，經無量阿僧祇劫，住持世間，無有障礙，是名命
自在。（梵語阿僧祇劫，華言無數時。）
　　［二、心自在］，謂菩薩智慧方便，調伏自心，能入無量諸大三昧，遊戲神通，無有障
礙，是名心自在。（梵語三昧，華言正定。）
　　［三、資具自在］，資具即資生之具。謂菩薩能以無量珍寶、種種資具，嚴飾一切世界
，清淨無礙，是名資具自在。
　　［四、業自在］，謂菩薩能隨諸業，應時示現，受諸果報，無障無礙，是名業自在。
　　［五、受生自在］，謂菩薩隨其心念，能於諸世界中，示現受生，無障無礙，是名受生
自在。
　　［六、解自在］，謂菩薩勝解成就，能現種種色身，演說妙法，無障無礙，是名解自在
。
　　［七、願自在］，謂菩薩隨所願欲，於諸剎中，應時出現，成等正覺，無障無礙，是名
願自在。（剎，梵語具雲剎摩，華言土田。）
　　［八、神力自在］，謂菩薩神通廣大，威力難量，於世界中示現變化，無障無礙，是名
神力自在。
　　［九、法自在］，謂菩薩得大辯才，於諸法中，廣能演說無邊法門，無障無礙，是名法
自在。
　　［十、智自在］，謂菩薩具足智慧，於一念中，能現如來十力、無畏，成等正覺，無障
無礙，是名智自在。（十力者，知是處非處智力、知過現未來業報智力、知諸禪解脫三昧智
力、知諸根勝劣智力、知種種解智力、知種種界智力、知一切至處道智力、知天眼無礙智力
<pb n="638"/>
、知宿命無漏智力、知未斷習氣智力也。）

<xa>十種善法──日喻菩薩十種善法</xa>
　　﹝出寶雨經﹞
　　菩薩出世，能以智慧方便，令諸有情，改惡遷善，捨迷就悟；如日出現世間，照臨萬物
，一切幽暗之處，悉皆明朗，故取為喻。（菩薩，梵語具雲菩提薩埵，華言覺有情。）
　　［一、破無明暗］，菩薩出現於世，以智慧之光，破除一切有情無明黑暗，如日行空，
威光燀（昌善切）赫，能令世間一切幽暗之處，悉得明朗也。
　　［二、能覺悟有情］，菩薩出現於世，以智慧方便，開導有情，咸使覺悟；如日行空，
融和明麗，能令一切池沼蓮華，悉得開敷也。
　　［三、光耀十方］，菩薩出現於世，以智慧光明，普照十方世界，一切有情，咸獲利益
；如日行空，光耀十方，一切萬物，無不蒙照也。
　　［四、出現善法］，菩薩出現於世，以智慧力，開示善法，化導有情，咸登正覺；如日
行空，以大光明，普照一切飛潛蠢動，咸遂其生也。
　　［五、諸漏滅盡］，漏即漏落，謂漏落生死也。菩薩以智慧力，所有一切煩惱，悉皆滅
盡，則能永斷生死諸漏；如日沒時，光明隱滅，則群動皆息也。
　　［六、能作光明］，菩薩出現於世，放智慧光明，說種種法，破除一切有情愚癡暗障；
如日行空，放大光明，破除幽暗，照臨萬象也。
　　［七、映蔽外道］，映，明相、照也；蔽，障也、蓋也。菩薩出現於世，凡所說法，莫
不為令有情捨邪歸正，則能映蔽外道諸邪異論；如日行空，赫然照臨，螢爝之光自然不現也
。
　　［八、能示高下］，菩薩出現於世，於諸有情，若善若惡，無不攝受，令其瞻覲，示以
正法；如日行空，照臨萬物，若高若下，悉能顯示也。
　　［九、發起善業］，菩薩出現於世，方便開示，能令一切有情，發起善心，修行善業；
如日出時，能令世人各營生業也。
　　［十、善人愛樂］，菩薩出現於世，一切聰慧之人，知有利益，心生愛樂，唸唸皈依；
其無智愚人及諸邪魔外道，未免憎嫉；如日行空，內外明朗，凡諸善人，無不忻愛；至若盜
賊等輩，為惡之人，未免憎嫉也。

<xa>十種善法──月喻菩薩十種善法</xa>
<pb n="639"/>
　　﹝出除蓋障菩薩所問經﹞
　　菩薩塵緣淨盡，體性圓明，慧光普照，有情歸仰，咸令發菩提心，成就種智；如月天子
，離諸翳染，圓明朗徹，光照一切，功德無邊，故取以為喻焉。（菩薩，梵語具雲菩提薩埵
，華言覺有情。梵語菩提，華言道。）
　　［一、皆生歡喜］，菩薩初出世時，令諸有情，悉得遠離煩惱，而生喜樂；如月初出，
見者皆得清涼，心生悅樂也。
　　［二、眾所樂見］，菩薩初出世時，諸根清淨，種子潔白，於諸威儀，無不具足，令諸
有情，目睹心樂；如月初出，皎潔圓明，見者無不愛樂也。
　　［三、善法增長］，菩薩從初發心，於一切善法，精進勤修，漸漸增長，乃至坐於道場
，一切勝相，皆悉圓滿，即智德成就也；如白分月，其光明增，至十五日，盛滿圓具矣。（
從初一日至十五日，名白分月。）
　　［四、惡法損減］，菩薩具出世智時，一切惡法，日減日損，乃至坐於道場，淨盡一切
，無復遺餘，即斷德成就也；如黑分月，其光明日減日損，至於晦日，一切不現也。（從十
六日至三十日，名黑分月。）
　　［五、咸皆稱讚］，菩薩初出世時，一切天人阿修羅等，咸悉稱讚；如月初出時，世間
一切大小人民，咸悉瞻仰，無不讚美也。（梵語阿修羅，華言無端正，又云非天。）
　　［六、體相清淨］，菩薩修遠離行，體相無染，清淨化生，非假父母遺體不淨所生；如
月天子，勝業感果，體相清淨，潔白無染也。
　　［七、乘最上乘］，最上即無上，乘猶車乘，有運載之義。是大乘菩薩所乘，名最上也
。菩薩得最上乘，廣為一切有情，轉大法輪，使其開悟，超出三界；如月天子，乘清淨輪，
照四天下，令諸見者，離暗得明也。（三界者，欲界、色界、無色界也。四天下即四洲，東
弗於逮、南閻浮提、西瞿耶尼、北郁單越也。）
　　［八、常自莊嚴］，菩薩所修勝妙功德，常自莊嚴，不假外飾；如月天子，本相清淨，
常自莊嚴，不待澡沐而光潔也。
　　［九、遊戲法樂］，法樂者，以法而自喜樂也。菩薩常所遊戲勝妙法樂，不染世間諸欲
境界；如月天子，常受天樂，而離夫翳染也。
　　［十、具大神通］，菩薩神通自在，威德無量，普令有情，離諸垢暗；如月天子，清淨
圓明，具大神通，有大威德，遍四天下，物無不照也。

<xa>十種善法──海導師喻菩薩十種善法</xa>
<pb n="640"/>
　　﹝出除蓋障菩薩所問經﹞
　　大海浩瀚無邊，須憑人導引，乃能順濟。然諸商眾，自非一心敬信其言，隨所指示，則
何以獲安隱而致利益哉？菩薩於生死大海，作大導師，令諸有情，皆得遠離險難惡趣，證入
真空涅槃，故以海導師為喻。（梵語涅槃，華言滅度。）
　　［一、得他信許］，菩薩於一切善法悉能了悟，精進勤修，為諸佛、緣覺、聲聞及諸弟
子信順許可；如海導師，乃得國王宰輔，及一切人民悉皆信許。
　　［二、為他所敬］，菩薩以道行具足，乃得一切聲聞、緣覺及諸天、人、龍、鬼、夜叉
、乾闥婆等，恭敬供養；如海導師，得國王宰輔一切人民恭敬供養。（梵語夜叉，華言勇健
。梵語乾闥婆，華言香陰。）
　　［三、善作指引］，菩薩能於生死險難之中，為諸有情，方便指示引導，令出一切煩惱
惡道，悉獲安隱；如海導師，能於險難之中，為作指引，令其安隱。
　　［四、為他依止］，菩薩善巧方便，能為天人及諸外道而作依止，令其得出生死大海，
險難惡道；如海導師，為諸商眾、孤露困苦之人而作依止，令於險難之中，有所恃賴也。
　　［五、能為濟命］，菩薩能為耽著生死諸有情類，設以方便，令其發起菩提之心，續延
智慧之命；如海導師，能為世間人眾，凡有所須，皆悉供給，以濟其命也。（梵語菩提，華
言道。）
　　［六、善備資糧］，菩薩善備福智諸行資糧，欲攝受廣多有情，發菩提心，積集善行，
出離生死惡道，悉到一切智城；如海導師，善備資糧，令諸商眾，出離險惡道路，到彼城邑
，得安隱也。
　　［七、富有財寶］，菩薩欲止一切智城，故廣集諸佛無上最勝法寶之行，令諸有情，隨
願咸獲得大饒富；如海導師，隨所止處，富有財寶資生緣具等物，凡所匱乏，悉能周贍也。
　　［八、希取無足］，菩薩於聖法財，廣能積集，希求進取，心不自足；如海導師，於一
切財寶，常生希取之心，而未嘗自滿足也。
　　［九、為作先導］，菩薩於一切功德之法，善自增益，而能以誠實語，導引一切有情，
出離生死苦海，而登涅槃彼岸；如海導師，諳通水陸之路，能以軟愛之語，攝受諸商人眾，
復能為之先導，凡所指示之處，無不獲其利也。
　　［十、善到一切智城］，菩薩於一切法，無所不知，名到一切智城；智能破惑顯理，城
能防惡禦敵，故菩薩積集無量功德，具足殊勝力能，故得到一切智城；如海導師，具足力能
，故得到彼城邑也。

<pb n="641"/>
<xa>十種善法──水喻菩薩十種善法</xa>
　　﹝出除蓋障菩薩所問經﹞
　　夫水之為德，本體清淨，澄湛凝寂，尤能滋長萬物，滌除眾垢；炎熱遇之而清涼，枯渴
飲之而沃潤。今取以為喻者，菩薩業惑清淨，身心寂靜，能以法水普濟群生，令其善芽增長
，罪垢蕩除，離生死之熱惱，息貪愛之枯渴，成就菩提，超登覺岸也。
　　［一、流潤赴下］，菩薩常行平等之慈，柔和善順，能以清淨法水，調熟眾生，溥得沾
溉，令其一切善根，悉皆增長。譬如大水徧行地中，流潤於下，一切萌檗，無不滋長也。
　　［二、植善法種］，植，種也。菩薩廣植一切菩提種子，常以定水灌溉，令得增長，而
成妙果。譬如大地，種植一切藥樹谷果，由水滋溉增長，然後繁茂而結實也。
　　［三、信樂歡喜］，菩薩自性信順三寶，樂求出世間法，心清淨故，即生歡喜，復能令
他一切有情，亦皆信樂，而生歡喜；譬如大水，自性流潤，復能潤物也。（三寶者，佛寶、
法寶、僧寶也。）
　　［四、壞煩惱根］，菩薩以禪定之水，浸漬一切有情煩惱根種，悉令敗壞，無復續生；
譬如大水，浸漬大地，而草木諸根，悉皆壞爛也。
　　［五、自體無雜清淨］，菩薩為離貪瞋癡等雜染之法，守護諸根，悉令清淨；譬如大水
，其源不雜，而本清淨也。
　　［六、息煩惱熱］，菩薩以清涼法水，悉除一切有情煩惱炎熱逼迫之苦，譬如夏月，地
極炎蒸，人亦煩熱，得水除解，悉皆清涼也。
　　［七、止欲渴愛］，欲即五欲，渴愛者，於諸塵境而生愛著，如渴而思飲漿水也。菩薩
因一切有情渴愛所逼，即為開示，令於欲塵之境，不生愛著，譬猶清涼之水，能除一切焦渴
之苦也。（五欲者，色慾、聲欲、香欲、味欲、觸欲也。）
　　［八、深廣無涯］，菩薩由修一切善法，勝智積集，深廣無涯，諸魔外道，不能測其邊
際；譬如大水，眾流合會，既深且廣，孰能知其涯涘哉。
　　［九、高下充滿］，菩薩以大悲心，於一切有情，隨其根器高下，方便開示，悉使獲益
，充溢滿足，而無損惱；譬如大水，流注一切地方，隨其高下，悉能充足，而無所損害也。
　　［十、息諸塵坌］（房吻切，又步寸切），坌，塵塕也。（塕，烏孔切，塵起貌）。菩
薩以定慧之水，普潤一切有情，令其去粗惡之習，而發柔軟之心，永息煩惱之塵，同入清淨
之境；譬如大水流潤，一切塵坌粗惡地方，悉使潤澤，而復清淨也。

<xa>十種善法──蓮華喻菩薩十種善法</xa>
<pb n="642"/>
　　﹝出除蓋障菩薩所問經﹞
　　［一、離諸染污］，菩薩修行，能以智慧觀察諸境，於一切法不生貪愛，雖處五濁生死
流中，而不為生死過失所染；譬如蓮華，出於水中，而不為淤泥所染也。（五濁者，劫濁、
眾生濁、煩惱濁、見濁、命濁也。）
　　［二、不與惡俱］，菩薩修行，唯欲滅一切惡，生一切善，於身口意守護清淨，不與纖
毫之惡共俱；譬如蓮華，雖微滴之水，而不停留也。
　　［三、戒香充滿］，菩薩修行，於諸戒律，堅持無犯，以戒能滅身口之惡，猶香能除糞
穢之氣。故經云：戒香芬馥，廣佈充滿，譬如蓮華開敷，妙香廣佈，遐邇皆聞也。
　　［四、本體清淨］，菩薩因持戒故，身心清淨，雖處五濁之中，而能無染無著；譬如蓮
華，生時雖處淤泥濁水之中，自然潔淨，而無所染也。
　　［五、面相熙怡］，熙，和樂貌；怡，喜悅也。菩薩心常禪悅，則面無顰蹙，諸相圓滿
，見者悉皆歡喜；譬如蓮華開時，令諸見者，心意快然而生喜悅也。
　　［六、柔軟不澀］，柔軟則隨順，不澀則無滯。謂菩薩修慈善之行，復於諸法無所滯礙
，充於內則形於外，故體常清淨，柔軟細妙，而不粗澀；譬如蓮華，體性柔軟，而復潤澤也
。
　　［七、見者皆吉］，菩薩善行成就，形相美妙，凡所見者，咸獲吉祥；譬如蓮華，芬馥
美妙，人或眼見，及夢見者，皆吉祥也。
　　［八、開敷具足］，菩薩修行功成，智慧福德莊嚴具足；譬如蓮華開敷，而其華果具足
也。
　　［九、成熟清淨］，菩薩修因既圓，妙果成熟，而慧光發現，能使一切有情見聞之者，
咸得六根清淨；譬如蓮華成熟，若眼睹其色，鼻聞其香，則諸根亦得清淨也。（六根者，眼
根、耳根、鼻根、舌根、身根、意根也。）
　　［十、生已有想］，菩薩初生之時，諸天人等，咸樂護持，以其必能修習善行，證菩提
果；譬如蓮華初生之時，雖未見花，凡諸人眾，咸生已有蓮華之想也。（梵語菩提，華言道
。）

<xa>十種善法──火喻菩薩十種善法</xa>
　　﹝出除蓋障菩薩所問經﹞
　　鍛煉陶鎔，必假其力，起滅變化，莫測其由；至若盡群有而歸一空，破諸暗而昭萬象，
是皆火之德也。菩薩修行，以智慧火，了妄即真，鍛凡成聖，破有著而歸空，照昏迷而為朗
<pb n="643"/>
，故以火喻焉。
　　［一、燒煩惱薪］，智慧如火，煩惱如薪。菩薩以智慧觀察，滅除貪瞋癡等煩惱，淨盡
無餘；譬如大火，能燒大地草木諸類，淨盡無餘也。
　　［二、成熟佛法］，菩薩修行，以智慧觀察，成熟一切佛法，既已成熟，歷劫不壞；譬
如火性之熱，能使依地所生一切種子及諸藥等，悉能成熟也。（劫，梵語具雲劫波，華言分
別時節。）
　　［三、幹煩惱淤泥］，若心著煩惱，性則昏昧而不明，猶身染淤泥，體則污穢而不潔，
故名煩惱淤泥。菩薩修行，能以智慧觀察，斷除煩惱之垢，複本明淨之性；譬如大火，能幹
一切濕物及淤泥也。
　　［四、如大火聚］，謂諸有情，為煩惱所苦，有若寒病所逼。菩薩以智慧力，種種開示
，令其離苦得樂；如大火聚，人若向之，即得脫於寒逼之苦，而獲溫暖之樂也。
　　［五、作光明照］，菩薩修行，以智慧光明普照，令一切有情，於其昏暗未覺悟者，咸
使覺悟；譬如有人於雪山頂，然大火聚，光明徧照，則無幽而不燭也。
　　［六、能使驚怖］，菩薩有大智威德，光明烜赫，能令天魔外道，悉生驚怖，離彼地方
，退伏遠去；譬如大火，所有一切惡獸，皆生驚怖，離己窟穴，四散馳去也。
　　［七、能作安慰］，謂諸有情，昏迷不覺，沉淪諸趣，受苦無窮。菩薩乃能說法，種種
安慰，令離煩惱之稠林，趣菩提之正路；譬猶遠道之人，夜行曠野，迷失方所，心生恐怖；
若見火聚，即詣其所，心得安慰也。（梵語菩提，華言道。）
　　［八、利與眾共］，菩薩隨得利養受用資具，悉能與眾共之，若貴若賤，等無有異；譬
如大火光明，普照一切，無分彼此也。
　　［九、人所供養］，菩薩慈悲無量，化導亦廣，一切世間天、人、阿修羅等，皆悉奉事
供養，如諸佛想；譬如世間之火，諸婆羅門、剎帝利、民庶等，皆悉奉事也。（梵語婆羅門
，華言淨行。梵語剎帝利，華言田主。）
　　［十、人不輕慢］，謂菩薩於大乘中，雖初發心，能令世間天、人、阿修羅等，不敢輕
慢，蓋天、人等，知彼菩薩，不久當得無上佛果；譬如小火，人不敢輕，所謂星火雖微，亦
能燎原，其可忽哉。

<xa>十信</xa>
　　﹝出楞嚴經﹞
　　十信者，乃三賢之首，萬行之先也。然欲從凡入聖，必以信為先導，始自信心，終至願
<pb n="644"/>
心，總為十信，以作菩薩真修之方便也。（三賢，即十住、十行、十迴向諸位菩薩也。）
　　［一、信心］，謂心與理冥，決了無疑，妙信純真，恆住中道。經云：妙信常住，一切
妄想滅盡無餘，中道純真，名曰信心。
　　［二、念心］，謂真信明瞭過去未來劫中，出生入死，憶念無忘。經云：無數劫中，捨
身受身，皆能憶念，得無遺忘，名曰念心。（劫，梵語具雲劫波，華言分別時節。）
　　［三、精進心］，不雜曰精，無間名進。謂唯以念心，精明進趣真淨之地。經云：唯以
精明進趣真淨，名精進心。
　　［四、慧心］，善入佛法，造心分別為慧。謂精進之心，既已現前，則純真之慧，自然
發顯。經云：心精現前，純以智慧，名曰慧心。
　　［五、定心］，謂念慮皆忘，寂用無心，則慧性明徹，湛然不動。經云：週徧寂湛，寂
妙常凝，名曰定心。
　　［六、不退心］，謂定光顯發，慧心明徹，知道不遠，進修無懈。經云：定光發明，明
性深入，唯進無退，名不退心。
　　［七、護法心］，謂心進無退，則能保護任持一切佛法，而佛之氣分，與己相接。經云
：心進安然，保持不失，十方如來氣分交接，名護法心。
　　［八、迴向心］，回即回轉，向即趣向，謂以護法心微妙之力，感佛之光來照，又復回
光以向於佛，猶如雙鏡交照，光輝互現也。經云：覺明保持，能以妙力回佛慈光，向佛安住
，名迴向心。
　　［九、戒心］，謂心迴向佛，則於淨戒，安住不失。經云：心光密回，獲佛常凝，無上
妙淨，安住無為，得無遺失，名曰戒心。
　　［十、願心］，謂由心住淨戒而得自在，故能徧游十方世界，化導眾生，隨其所願，悉
皆滿足。經云：住戒自在，能游十方，所去隨願，名曰願心。

<xa>十住</xa>
　　﹝出楞嚴經﹞
　　謂菩薩約位進修，以妙覺為本，此覺由信而入，入則能住，故自發心住至灌頂住，通為
十種也。
　　［一、發心住］，謂由前十信，相躡進修，作真方便，顯發十住之心，此心真精，發本
明耀，令彼十信之用，於明耀中，遍互涉入，圓成一心之德。經云：以真方便，發此十心，
心精發輝，十用涉入，圓成一心，名發心住。（十用，即十信之用也。）
<pb n="645"/>
　　［二、治地住］，謂由前所發之心，淨如琉璃；所證之理，顯若精金。因此妙心，契於
理地。經云：心中發明，如淨琉璃，內現精金，以前妙心，履以成地，名治地住。（梵語琉
璃，華言青色寶。履，即治也，亦造入之義。）
　　［三、修行住］，修行者，起行造心也。謂前發心、治地二住之智，俱已明瞭；由明瞭
故，遍修諸行，皆無留礙。經云：心地涉知，俱得明瞭，游履十方，得無留礙，名修行住。
（十方者，四方四維上下也。）
　　［四、生貴住］，謂由前妙行，冥契妙理，將生佛家，為法王子。故曰生貴。經云：行
與佛同，受佛氣分；如中陰身，自求父母，陰信冥通，入如來種，名生貴住。（中陰者，謂
現身已謝，後身未生，於此之中，識未托胎之時也。）
　　［五、方便具足住］，謂由前妙行，既與佛同，則自行利他，善巧方便，具足不缺。經
云：既游道胎，親奉覺胤，如胎已成，人相不缺，名方便具足住。（道胎者，謂道果之胎，
以喻菩薩之入聖道也。覺胤者，覺即是佛，謂佛之胤嗣也。）
　　［六、正心住］，謂前行相，雖與佛同，心相有異，未名正心。至此，則心相不異，方
名為正。經云：容貌如佛，心相亦同，名正心住。
　　［七、不退住］，謂前心行二相，既與佛同，則佛身、佛心，二種合成，日以滋益，漸
漸增長，唯進無退。經云：身心合成，日益增長，名不退住。
　　［八、童真住］，體微曰童，謂其體雖微，已具佛十身靈妙之真相矣。經云：十身靈相
，一時具足，名童真住。（十身者，菩提身、願身、化身、力持身、相好莊嚴身、威勢身、
意生身、福德身、法身、智身也。）
　　［九、法王子住］，謂自發心至生貴，名入聖胎；自方便具足至童真，名長養聖胎；至
此長養功成，名出聖胎。既出胎已，則為佛之真子，而繼紹佛種也。經云：形成出胎，親為
佛子，名法王子住。
　　［十、灌頂住］，謂表菩薩既成佛子，堪行佛事。佛以智水而灌其頂，猶如剎利、轉輪
王之子受職，而父王以大海水灌其頂也。經云：表以成人，如國大王，以諸國事，分委太子
。彼剎利王世子長成，陳列灌頂，名灌頂住。（剎利，梵語具雲剎帝利，華言田主。）

<xa>十義──妙高十義喻十住菩薩行</xa>
　　﹝出華嚴經疏﹞
　　妙高，即須彌山也。以其四寶所成，出七金山之上，故名妙高。如來說華嚴經時，以自
在神力，升此山頂，加被法慧菩薩，說十住菩薩之法行有此十喻焉。（梵語須彌，華言妙高
<pb n="646"/>
。四寶者，金銀琉璃水精也。七金山者，一雙持、二持軸、三擔木、四善見、五馬耳、六障
礙、七持地，皆言金者，有金色光明故也。）
　　［一、體妙］，謂此山以四寶所成，其體勝妙。以喻菩薩由聞思修，解四法而為妙體也
。（聞謂聞受佛法，思謂思惟佛法，修謂修習佛法，解謂解了佛法。）
　　［二、相妙］，謂此山有八方四級，其相勝妙。以喻菩薩具足四德八聖之妙相也。（八
方者，即東西南北四維也。四級，猶四層也。四德，即常樂我淨也。八聖即八正道，謂正見
、正思惟、正語、正業、正命、正精進、正念、正定也。）
　　［三、色妙］，謂山之北金色，東銀色，南琉璃色，西水精色，一切草木鳥獸等物，隨
所至處，則同其色，自常不變。以喻菩薩四辯為色，令物所解皆同，而自智不變也。（四辯
者，義辯、法辯、辭辯、說辯也。）
　　［四、德妙］，謂此山八方猛風所吹，不能令動。以喻菩薩八法不能動也。（八法者，
一利、二衰、三毀、四譽、五稱、六譏、七苦、八樂也。）
　　［五、眷屬妙］，謂七金山七重圍繞，及七香水海海印旋流，猶如眷屬。以喻菩薩七支
奉戒，如金山圍繞；七識流轉，如海印旋流也。（海印者，大集經云：閻浮提一切眾生，身
及與外色，大海中皆有印像，故名海印。七支戒者，不殺生、不偷盜、不邪婬、不妄語、不
綺語、不惡口、不兩舌。七識即意識，謂意識流動不息也。）
　　［六、依持妙］，謂此山唯諸天及得神通者之所依止居住；以喻菩薩第一義天依持而住
，可以神會，非有情能升也。（第一義天，即第一義諦之理也。）
　　［七、作業妙］，謂此山不離本處，而鎮四洲，映蔽日月，而成晝夜。以喻菩薩不離本
處，遍應十方，映蔽佛日及菩薩月，而成涅槃生死晝夜也。（四洲，東弗於逮、南閻浮提、
西瞿耶尼、北郁單越也。日月於山腰旋轉，而成晝夜，故云映蔽日月也。梵語涅槃，華言滅
度。晝夜者，涅槃為晝，生死為夜也。）
　　［八、生果妙］，謂此山有波利質多羅樹，能利益天眾，而生妙果。以喻菩薩生教行果
，而猶妙樹也。（波利質多羅，華言圓生。謂枝葉四布，香氣週徧五十由旬，在山頂三十三
天善法堂之東北，諸天於樹下遊樂，故云利益天眾。）
　　［九、為首妙］，謂此山於世界成時，四洲之中，最為先成，是名為首妙。以喻菩薩，
世界初成之時，先出於世，為諸眾生現種種資具也。
　　［十、堅固妙］，謂此山於世界壞時，鐵圍等山悉皆滅壞，而此山壞最在後，名為堅固
。以喻菩薩，若世界將壞，最後滅度，為諸眾生而說上定，令免三災也。（上定，無色界定
也。三災，風災、水災、火災也。）
<pb n="647"/>

<xa>十行</xa>
　　﹝出楞嚴經﹞
　　十行者，謂由前十住進修，功滿已成，佛子自得己利，而利他之行未成，是故廣行饒益
，隨順眾生，令其歡喜。然行有淺深，故始自歡喜，終至真實，而成十種也。
　　［一、歡喜行］，謂由前十住進修，功滿已成，佛子具佛妙德，能於十方剎土，隨順饒
益眾生，自他俱喜。經云：成佛子已，具足無量如來妙德，十方隨順，名歡喜行。（剎，梵
語具雲剎摩，華言土田。）
　　［二、饒益行］，謂善推妙德，饒益眾生，使得法利，不生猒想。經云：善能利益一切
眾生，名饒益行。
　　［三、無嗔恨行］，謂嗔恨生於違拒，既能自覺，又能覺他；自他之利兼成，則嗔恨自
無也。經云：自覺覺他，得無違拒，名無嗔恨行。
　　［四、無盡行］，謂隨眾生之類，化現其身，轉化無窮，而益物無盡，豎遍三際，橫周
十方，通達無礙。經云：種類出生，窮未來際，三世平等，十方通達，名無盡行。（三際者
，即過去、現在、未來三世也。）
　　［五、離癡亂行］，謂妙智了達一切法門，雖各不同，悉皆歸於一理，而無差誤。經云
：一切合同，種種法門，得無差誤，名離癡亂行。
　　［六、善現行］，謂由無癡亂行，故能於同類中，顯現異相；於異相中，不見有異；同
異圓融，互現自在。經云：則於同中顯現群異，一一異相，各各見同，名善現行。
　　［七、無著行］，無著，即無礙之義也。謂由善現之行，充擴圓融，以滿空微塵，一一
塵中，現十方界，而塵相不壞；塵界交現，小大無礙。經云：現塵現界，不相留礙，名無著
行。
　　［八、尊重行］，謂前無著行中，現塵現界，皆是般若觀照之力；然般若於六度中稱為
第一，可謂至尊至重矣。經云：種種現前，咸是第一波羅蜜多，名尊重行。（梵語般若，華
言智慧。六度者，一佈施、二持戒、三忍辱、四精進、五禪定、六智慧也。梵語波羅蜜多，
華言到彼岸。）
　　［九、善法行］，謂於妙觀慧中，種種明現，以顯圓融之德。十方諸佛，莫不依此圓融
而為法則。經云：如是圓融，能成十方諸佛軌則，名善法行。
　　［十、真實行］，謂前圓融德相，一一皆是無為真實之性，然依性起修，則所修之行，
無非真實矣。經云：一一皆是清淨無漏，一真無為，性本然故，名真實行。
<pb n="648"/>

<xa>十迴向</xa>
　　﹝出楞嚴經﹞
　　回即回轉，向即趣向。謂起大悲之心，救度眾生，回轉十行之善，向於三處：一、真如
實際是所證，二、無上菩提是所求，三、一切眾生是所度。以能回之心，及所回善行，向彼
萬類，圓滿梵行，等入法界也。（梵語菩提，華言道。）
　　［一、救一切眾生，離眾生相迴向］，謂由前修十行，神通滿足，成就諸佛所行事已，
又當修此迴向之行；然迴向之行，以悲願之心為最，化度眾生，而無能度之相。回此無為之
心，趣向寂滅之地。經云：當度眾生，滅除度相；回無為心，向涅槃路，名救一切眾生，離
眾生相迴向。（梵語涅槃，華言滅度。）
　　［二、不壞迴向］，謂前離眾生相，則是可壞；今復壞前可壞，離於能離，則是不壞。
壞即空；不壞即假。空假不二，正顯中道，而歸趣於本覺矣。經云：壞其可壞，遠離諸離，
名不壞迴向。（一念無相謂之空，無法不具謂之假，不一不異謂之中。本覺者，謂一切眾生
所具真如之性，本來是覺也。）
　　［三、等一切佛迴向］，謂所向本覺之性，湛然常住，而能覺之智，齊於佛覺。經云：
本覺湛然，覺齊佛覺，名等一切佛迴向。
　　［四、至一切處迴向］，謂前能覺之智，無處不遍；既齊佛覺，則所證真如之理地，如
佛不異。經云：精真發明，地如佛地，名至一切處迴向。
　　［五、無盡功德藏迴向］，謂前至一切處是世界，等一切佛是如來；然如來則一切世界
之如來，世界即一切如來之世界；世界、如來，涉入無礙，功德無盡。經云：世界、如來，
互相涉入，得無罣礙，名無盡功德藏迴向。
　　［六、隨順平等善根迴向］，謂於諸佛理地，起萬行真因，顯證一乘寂滅之道。行從理
起，故曰隨順平等；能生道果，故曰善根。經云：於同佛地，地中各各生清淨因，依因發輝
，取涅槃道，名隨順平等善根迴向。
　　［七、隨順等觀一切眾生迴向］，謂既修真因，善根成就，則知十方眾生，皆我本性；
性既平等，故能成就一切眾生善根，無有遺失，亦無高下。經云：真根既成，十方眾生皆我
本性，性圓成就，不失眾生，名隨順等觀一切眾生迴向。
　　［八、真如相迴向］，離妄曰真，不異曰如。謂一切法，性本真如，不即不離，二俱無
著，則真如相現。經云：即一切法，離一切相，惟即與離，二無所著，名真如相迴向。
　　［九、無縛解脫迴向］，謂真如之相現前，則智慧明瞭，十界依正等法，互攝圓融，自
<pb n="649"/>
在無礙。經云：真得所如，十方無礙，名無縛解脫迴向。（十界者，佛界、菩薩界、緣覺界
、聲聞界、天界、人界、修羅界、餓鬼界、畜生界、地獄界也。依正者，依即所依之國土，
正即十界能依之色身也。）
　　［十、法界無量迴向］，謂所證性德真如之理，圓滿成就，含攝遍周，其量無外，十界
差別之相，了不可得。經云：性德圓成，法界量滅，名法界無量迴向。

<xa>十地</xa>
　　﹝出楞嚴經﹞
　　十地者，謂菩薩所證之地位，一切佛法依此發生也。然地位有淺深，故始自歡喜，終於
法雲，分為十也。
　　［一、歡喜地］，謂菩薩智同佛智，理齊佛理，徹見大道，盡佛境界，而得法喜，登於
初地。經云：於大菩提，善得通達，覺通如來，盡佛境界，名歡喜地。（得法喜者，謂於證
得之法而生喜樂也。梵語菩提，華言道。）
　　［二、離垢地］，謂由盡佛境界，明瞭諸法異性而入於同，若見有同，即非離垢；同性
亦滅，斯為離垢。經云：異性入同，同性亦滅，名離垢地。
　　［三、發光地］，謂同異情見之垢既淨，則本覺之慧光明開發。經云：淨極明生，名發
光地。（情見者，謂依情分別之見也。）
　　［四、焰慧地］，謂慧明既極，則佛覺圓滿；覺滿則慧光發焰，如大火聚爍，破一切情
見。經云：明極覺滿，名焰慧地。
　　［五、難勝地］，謂由前焰慧爍破一切情見，其同異之相，皆不可得，即是諸佛境界，
無有能勝。經云：一切同異所不能至，名難勝地。
　　［六、現前地］，謂由前同異之相既不可得，則真如淨性明顯現前。經云：無為真如，
性淨明露，名現前地。
　　［七、遠行地］，謂真如之境，廣無邊際。雖真如現前，分證則局，若盡其際，方為極
到。經云：盡真如際，名遠行地。（分證者，謂菩薩於真如之理，分次第而證也。）
　　［八、不動地］，謂真如之理既盡其際，全得其體，則真常凝靜，無能動搖。經云：一
真如心，名不動地。
　　［九、善慧地］，謂既得真如之體，即發妙用，凡所照了，悉是真如。經云：發真如用
，名善慧地。
　　［十、法雲地］，謂菩薩至此第十地，修行功滿，唯務化利眾生，大慈如雲，普能陰覆
<pb n="650"/>
，雖施作利潤，而本寂不動。經云：慈陰妙雲，覆涅槃海，名法雲地。（梵語涅槃，華言滅
度；謂之海者，以其深廣，無法而不容也。）

<xa>十地斷障證真</xa>
　　﹝出華嚴吞海集並華嚴經疏﹞
　　［一、歡喜地斷障證真］，謂菩薩見諸眾生，心墮邪見，皆成障礙，故發起大願慈心，
而修捨行，於內身外財，無所吝惜。由因感果，而登初地，心生歡喜，即斷異生性障，而證
徧行真如，是名歡喜地斷障證真。（異生性障者，性即凡夫之性，障即執著我、法，障於初
地功德也。徧行真如者，謂此真如，由人法二空所顯，無有一法而不在也。）
　　［二、離垢地斷障證真］，謂菩薩見諸眾生，造十惡業，心墮邪行，故發慈心，修十善
業，遠離欲垢，捨念清淨，即斷邪行之障，證最勝真如，是名離垢地斷障證真。（十惡者，
一殺生、二偷盜、三邪婬、四妄言、五綺語、六惡口、七兩舌、八貪、九嗔、十邪見也。十
善者，不殺、不盜、不邪婬、不妄言、不綺語、不惡口、不兩舌、不貪、不嗔、不邪見也。
邪行障者，謂身口意誤犯禁戒也。最勝真如者，謂此真如，具無邊德，於一切法最為勝也。
）
　　［三、發光地斷障證真］，謂菩薩見諸眾生，迷惑昏闇，障諸善法皆無明瞭，故加功用
行，發起深廣之心，如法修行，智慧光發，即斷闇鈍之障，證勝流真如，是名發光地斷障證
真。（闇鈍障者，謂忘失聞思修三慧，照法不能顯現也。勝流真如者，謂此真如，流出教法
，於餘教法極為勝也。）
　　［四、焰慧地斷障證真］，謂菩薩見諸眾生，墮於煩惱，故發大慈，具修三十七品道法
，發起慧焰，即斷微細煩惱現行障，證無攝受真如，是名焰慧地斷障證真。（三十七品道法
者，觀身不淨、觀受是苦、觀心無常、觀法無我，是四念處；已生惡令永斷，未生惡令不生
，已生善令增長，未生善令得生，是四正勤；欲如意足、念如意足、精進如意足、思惟如意
足，是四如意足；信根、精進根、念根、定根、慧根，是為五根；信力、精進力、念力、定
力、慧力，是為五力；念覺分、擇法覺分、精進覺分、喜覺分、除覺分、定覺分、捨覺分，
是七覺分；正見、正思惟、正語、正業、正命、正精進、正念、正定，是八正道。以上諸法
，總為三十七品也。微細煩惱現行者，謂無明微細之惑現起也。無攝受真如者，謂證此真如
，無所繫屬也。）
　　［五、難勝地斷障證真］，謂菩薩見下乘人，滯有餘涅槃，樂獨善寂，故發慈心，修習
平等加行，悟真俗二諦無差別智，無有能勝，即斷下乘涅槃障，證類無別真如，是名難勝地
<pb n="651"/>
斷障證真。（下乘者，即聲聞乘、緣覺乘也。梵語涅槃，華言滅度。言有餘涅槃者，謂見、
思二惑斷盡，尚餘色身未滅也。真諦者，謂於一切法諦審真空，無法可得也。俗諦者，謂於
一切法諦審法法宛然也。無差別智，即平等之智也。類無差別真如者，謂生死涅槃，其類平
等，無有差別也。）
　　［六、現前地斷障證真］，謂菩薩見諸眾生，墮於生死，發大悲心，加修平等利生之行
，智慧現前，即斷粗相現行障，證無染淨真如，是名現前地斷障證真。（粗相者，謂於四諦
中，執苦集為染，執道滅為淨也。無染淨真如者，謂此真如，本性無染，亦不可言後方淨也
。）
　　［七、遠行地斷障證真］，謂菩薩誓願度生，發慈悲心，加修一切菩提分法，悟空無相
無願三昧，即斷細相現行障，證法無別真如，是名遠行地斷障證真。（梵語菩提，華言道。
言菩提分法者，即三十七品之分也。空者，謂一切法皆空也。無相者，謂不見世間男女一異
等相也。無願者，謂於三界無所願求也。梵語三昧，華言正定。細相現行者，謂於一切法執
有緣生及執無相也。法無別真如者，謂了種種教法，同一真如，無別相也。）
　　［八、不動地斷障證真］，謂菩薩不捨度生，加修清淨道行，離心意識，得無生法忍；
一切煩惱所不能動，即斷無相中作加行障，證不增減真如，是名不動地斷障證真。（心意識
者，入楞伽經云：心能積聚業，意能廣積集，了別故名識，秖是一心，有三差別。無生法忍
者，謂一切諸法，性本不生，而於此法忍可印證也。無相中作加行者，無相即指上第七地，
謂於無相中加功用行也，不增減真如者，謂此真如，不隨淨染有增減也。）
　　［九、善慧地斷障證真］，謂菩薩以無量智，觀察眾生境界，皆如實知，得無礙智慧，
遍說諸法，普令獲益，即斷利他門中不欲行障，證智自在真如，是名善慧地斷障證真。（不
欲行者，謂第八地於無相中捨離功用也。智自在真如者，謂得此真如已，於四無礙智得自在
也。）
　　［十、法雲地斷障證真］，謂菩薩以無量智慧，觀察覺了，三昧現前，得大法故，以法
身為雲，普週一切眾生，具足自在，即斷諸法中不得自在障，證業自在真如，是名法雲地斷
障證真。（業自在真如者，謂一切業惑，悉得解脫，而與真如之理相應也。）

<xa>十地寄乘</xa>
　　﹝出華嚴經疏﹞
　　十地寄乘者，謂十地菩薩寄於，人天等諸乘進修，而為因行，以顯真實智證之果分也。
所以歡喜、離垢、發光三地，寄於世間人天乘；焰慧、難勝、現前、遠行四地，寄於出世間
<pb n="652"/>
三乘；惟不動、善慧、法雲三地，超於世間、出世間，即是寄顯一乘法也。（人天乘者，人
乘、天乘也。三乘者，聲聞乘、緣覺乘、菩薩乘也。）
　　［一、歡喜地寄人乘］，謂初地菩薩，明修佈施之行，而復示現生於世間，以作人王。
故云歡喜地寄人乘。
　　［二、離垢地寄欲界天乘］，謂二地菩薩，明修十善之行，而復示現生於欲界天上，以
作天王。故云離垢地寄欲界天乘。（十善者，不殺、不盜、不邪婬、不妄言、不綺語、不惡
口、不兩舌、不貪、不嗔、不邪見也。）
　　［三、發光地寄色界無色界天乘］，謂三地菩薩，明修八禪定行，同於色界四禪，無色
界四空處，故云發光地寄色無色界天乘。（八禪定者，色界、無色界各四禪定也。四禪者，
初禪、二禪、三禪、四禪也。四空者，即空處、識處、無所有處、非非想處也。）
　　［四、焰慧地寄須陀洹乘］，梵語須陀洹，華言預流。謂四地菩薩初斷俱生身見，觀於
道品，同於初果須陀洹，故云焰慧地寄須陀洹乘。（俱生身見者，謂見惑與形俱生，即初托
胎之時也。道品即三十七道品也。）
　　［五、難勝地寄阿羅漢乘］，梵語阿羅漢，華言無學，亦云無生。謂五地菩薩，觀於四
諦之行既終，同於四果阿羅漢，故云難勝地寄阿羅漢乘。（四諦者，苦諦、集諦、滅諦、道
諦也。）
　　［六、現前地寄緣覺乘］，緣覺者由觀因緣而覺悟真空也。謂六地菩薩觀於十二因緣生
滅之行，同於緣覺，故云現前地寄緣覺乘。（十二因緣者，一無明、二行、三識、四名色、
五六入、六觸、七受、八愛、九取、十有、十一生、十二老死也。）
　　［七、遠行地寄菩薩乘］，菩薩，梵語具雲菩提薩埵，華言覺有情。謂七地菩薩，明修
菩提分法之行，方便涉有，不捨度生，同於菩薩，故云遠行地寄菩薩乘。（梵語菩提，華言
道。言菩提分者，即三十七道品之分也。涉有者，有即因果不亡之義，謂菩薩涉入三界，化
諸眾生也。）
　　［八、不動地寄顯一乘］，一乘者即佛乘也。謂八地菩薩具證阿含德，及不住道而捨所
修之行，契合實理，離相離言，超於世、出世間，是一乘法，故云不動地寄顯一乘。（梵語
阿含，華言無比。）
　　［九、善慧地寄顯一乘］，謂九地菩薩，以無量智，觀察無邊境界，說法教化眾生，超
於世、出世間，是一乘法，故云善慧地寄顯一乘。
　　［十、法雲地寄顯一乘］，謂十地菩薩，以法身為雲，普覆眾生，觀察覺了，受勝職位
，意業自在，超於世、出世間，是一乘法，故云法雲地寄顯一乘。（勝職位，即佛之位也。
<pb n="653"/>
）

<xa>十地寄報</xa>
　　﹝出華嚴經﹞
　　十地寄報者，謂十地菩薩，寄生諸天王等報也。昔金剛藏菩薩為眾說十地菩薩修行法門
，自行化他，成大功德，感報多作諸天王等，威力自在，化導眾生，令修善法也。
　　［一、閻浮提王］，梵語閻浮提，華言勝金洲。謂歡喜地菩薩，修行初地法門，成大功
德，多作閻浮提王，掌護正法，諸所作業，念佛法僧，能大惠施周給孤露，以法化世一切眾
生，令修善行，統領閻浮，故云閻浮提王。
　　［二、轉輪聖王］，謂離垢地菩薩，修行二地法門，成就功德，多作轉輪聖王，為大法
主，王四天下，有自在力，能除眾生破戒之垢，以善方便，令其安住十善道中；為大施主，
週徧給濟，諸所作業，念佛法僧；在大眾中，為首為勝；受金輪寶，統領四洲，故云轉輪聖
王。（四天下者，東弗於逮、南閻浮提、西瞿耶尼、北郁單越，即四洲也。十善者，不殺、
不盜、不邪婬、不妄語、不兩舌、不惡口、不綺語、不貪、不嗔、不邪見也。）
　　［三、忉利天王］，梵語忉利，華言三十三，即帝釋天主，居須彌山頂。謂發光地菩薩
，修行三地法門，成大功德，多作三十三天之主。以大方便，化諸眾生，及諸天眾，捨離貪
慾，住於善道，故云忉利天王。（帝釋，梵語釋提桓因，華言能天主；言帝釋者，華梵雙舉
也。梵語須彌，華言妙高。）
　　［四、夜摩天王］，梵語夜摩，華言時分。以其時時唱快樂故也。謂焰慧地菩薩，修行
四地法門，具大功德，多作夜摩天王。以善方便，除眾生惑，令住正見，諸所作業，念佛法
僧；統領天眾，隨所應度，不失於時，故云夜摩天王。
　　［五、兜率陀天王］，梵語兜率陀，華言知足。以其於五欲塵境，能知足故也。謂難勝
地菩薩，修行五地法門，集諸功德，多作兜率陀天王。能伏一切外道邪見，令諸眾生，住實
諦中，諸所作業，念佛法僧，統領天眾，常令自他恆念知足，故云兜率陀天王。
　　［六、善化天王］，謂現前地菩薩，修行六地法門，成就功德，多作善化天王。所作自
在，一切聲聞難問，無能退屈，統領天眾，善能教化，令他除滅我慢之心，故云善化天王。
　　［七、自在天王］，謂遠行地菩薩，修行七地法門，具足菩提功德大願，多作自在天王
。善為眾生說所證法，令其得入，無有退轉；統領天眾，善行教化，皆得自在，故云自在天
王。
　　［八、大梵天王］，梵，梵語具雲梵迦夷，華言淨身。謂不動地菩薩，修行八地法門，
<pb n="654"/>
成大功德，多作第二禪大梵天王，主千世界，能為聲聞、辟支佛等，善說諸義，普運慈心，
放大光明，照千世界，令諸眾生得大自在，故云大梵天王。（辟支，梵語具雲辟支迦羅，華
言緣覺。）
　　［九、大梵天王］，謂善慧地菩薩，修行九地法門，獲大神通，多作第三禪大梵天王，
主二千世界，能為聲聞、緣覺及菩薩眾，分別演說波羅蜜行，所有難問，無能屈者；身出光
明，照二千界，除諸昏暗，饒益眾生，故云大梵天王。（梵語波羅蜜，華言到彼岸。）
　　［十、摩醯首羅天王］，梵語摩醯首羅，華言大自在。謂法雲地菩薩，修行十地法門，
具足眾德，多作第四禪摩醯首羅天王，主三千世界；於法自在，能授聲聞、獨覺、一切菩薩
，波羅蜜道，所有問難，無能屈者；以自光明，能令眾生，身心清涼，皆得安隱，故云摩醯
首羅天王。

<xa>十山王</xa>
　　﹝出華嚴經疏﹞
　　十山皆稱王者，謂依海而住，高出一切諸餘小山，以喻十地菩薩修行，同入如來智海，
高出一切二乘諸行也。（二乘者，聲聞乘、緣覺乘也。）
　　［一、雪山王］，謂此山中，具諸藥草，能療眾病，取不可盡；以喻歡喜地菩薩，聖智
法藥，用之無竭，以破無明，超前行位，如雪山王也。
　　［二、香山王］，謂此山中，一切諸香，皆悉充滿；以喻離垢地菩薩，戒行威儀，功德
妙香，遍熏一切，如香山王也。
　　［三、鞞陀梨山王］，梵語鞞陀梨，華言種種持。謂此山純寶所成，持種種寶；以喻發
光地菩薩，禪定神通，解脫三昧諸法，可貴可寶，如鞞陀梨山王也。（梵語三昧，華言正定
。）
　　［四、神僊山王］，謂此山中，多神僊所居；以喻焰慧地菩薩，超出世間，得大自在，
如神僊山王也。
　　［五、由乾陀山王］，梵語由乾陀，華言持雙。謂此山純寶所成，諸夜叉王咸住其中；
以喻難勝地菩薩，如意神通，善巧自在，如由乾陀山王也。（梵語夜叉，華言勇健。）
　　［六、馬耳山王］，謂此山純寶所成，一切諸果，咸產其中；以喻現前地菩薩，從於理
體，起諸妙用，化導眾生，以證聲聞之果，如馬耳山王也。
　　［七、尼民陀羅山王］，梵語尼民陀羅，華言持邊。謂此山純寶所成，大力龍神咸在其
中；以喻遠行地菩薩，方便智慧，化諸有情，證緣覺果，如尼民陀羅山王也。
<pb n="655"/>
　　［八、斫迦羅山王］，梵語斫迦羅，華言輪圍。謂此山金剛輪圍，純寶所成，諸自在僊
咸在其中；以喻不動地菩薩，無功用道，得心自在，化菩薩眾，如斫迦羅山王也。（無功用
道，即無功用行也，謂菩薩順性而修，雖加功用行，而能離於行相也。）
　　［九、計都末底山王］，梵語計都末底，華言幢慧。謂此山純寶所成，大威德阿修羅王
咸在其中；以喻善慧地菩薩，善巧攝生，大力智行，如計都末底山王也。（梵語阿修羅，華
言無端正。）
　　［十、須彌盧山王］，梵語須彌盧，華言妙高。謂此山純寶所成，大威德天咸在其中；
以喻法雲地菩薩，具如來力，成就無畏，以不共法，為眾宣說，問答無盡，如須彌盧山王也
。（不共法者，謂如來法，而與三乘之法迥別也。）

<xa>十相──大海十相</xa>
　　﹝出華嚴經疏﹞
　　海以深廣為名，以喻如來智海，深廣無涯。故經中以大海十相，喻十地菩薩修行，而得
入於佛之智海也。
　　［一、次第漸深］，此喻歡喜地菩薩修行，入於智海，漸次而進，而能成就大願也。
　　［二、不受死屍］，此喻離垢地菩薩修行，入佛智海，獲功德清淨，離諸垢染也。
　　［三、餘水入失本名］，此喻發光地菩薩修行，入佛智海，獲平等功德，捨離世間一切
假名也。
　　［四、普同一味］，此喻焰慧地菩薩修行，入佛智海，獲無差別功德，與佛如來同一體
相也。
　　［五、無量珍寶］，此喻難勝地菩薩修行，入佛智海，獲廣大無量方便，利益眾生也。
　　［六、無能至底］，此喻現前地菩薩修行，入佛智海，獲甚深功德，利益眾生無窮盡也
。
　　［七、廣大無量］，此喻遠行地菩薩修行，入佛智海，獲無量功德，以廣大覺慧，觀察
諸法，無有窮盡也。
　　［八、大身所居］，大身即鯤鯨之類；此喻不動地菩薩修無功用行，入佛智海，獲住一
切功征（編者註：『征』疑是『德』），以無量身，現廣大莊嚴也。（無功用行者，謂雖加
功用行，以順性而修，而無功用之相也。）
　　［九、潮不過限］，此喻善慧地菩薩修行，入佛智海，獲護世功德，利於世間，隨機授
法，不差根器也。（護世者，謂救護世間也。）
<pb n="656"/>
　　［十、普受大雨］，此喻法雲地菩薩修行，入佛智海，獲護世功德，能受如來大法雲雨
而無厭足也。

<xa>十地──通教十地</xa>
　　﹝出天台四教儀﹞
　　通教，即四教中之一也。通前藏教，通後別、圓，故云通也。（四教者，藏教、通教、
別教、圓教也。）
　　［一、幹慧地］，謂三乘之人，初居外凡位時，未得真空理水所潤，故名幹慧地。（三
乘者，聲聞乘、緣覺乘、菩薩乘也。外凡者，謂心居理外也。）
　　［二、性地］，謂三乘之人，居內凡位時，於無漏真空法性之理，頗有解心，故名性地
。（內凡位者，謂心居理內，而未證得也。無漏者，謂斷見、思之惑，而不漏落三界生死也
。）
　　［三、八人地］，謂三乘之人，體達三界見惑本空，在無間三昧中，八忍具足。止觀云
：人者，忍也，故名八人地。（三界者，欲界、色界、無色界也。見惑者，謂意根對法塵而
起分別也。梵語三昧，華言正定。八忍者，苦法忍、苦類忍、集法忍、集類忍、滅法忍、滅
類忍、道法忍、道類忍也。）
　　［四、見地］，謂三乘之人，同見第一義、無生、四諦之理，故名見地。（第一義者，
即真俗不二也。無生者，謂了一切法皆無生也。四諦者，苦諦、集諦、滅諦、道諦也。）
　　［五、薄地］，謂三乘之人，斷欲界六品思惑，欲惑稍輕，得真諦理，故名薄地。（六
品者，謂欲界思惑分為九品，此即前之六品也。思惑者，謂眼等五根對色等五塵而起貪愛也
。）
　　［六、離欲地］，謂三乘之人，斷欲界下三品思惑盡，即離欲界生死，故名離欲地。（
下三品者，即九品中後之三品也。）
　　［七、已辦地］，謂三乘之人，斷色界、無色界思惑盡，發真無漏，智斷功畢，故名已
辦地。（無漏，謂不漏落三界生死也。言真無漏者，謂第四阿羅漢果之所證也。若前初果須
陀洹等雖證，而生死猶未能盡，未得名真也。智斷功畢者，智即破惑之智慧，斷即所斷之惑
業，因此之智，而畢斷惑之功也。）
　　［八、辟支佛地］，辟支，梵語具雲辟支迦羅，華言緣覺。謂緣覺之人，發真無漏，功
德力大，福慧深利，以能侵除見、思習氣，故名辟支佛地。（侵除者，謂侵入習氣之內，而
除斷之也。見、思習氣者，謂見、思惑餘習之氣分也。）
<pb n="657"/>
　　［九、菩薩地］，菩薩，梵語具雲菩提薩埵，華言覺有情。謂菩薩從空入假，深觀真俗
二諦，進斷見、思習氣與塵沙惑，得法眼淨，成道種智，故名菩薩地。（從空入假者，謂菩
薩從涅槃空，出生死假，而化眾生，示同生死，故名假也。真諦者，亡泯一切法也；俗諦者
，建立一切法也。塵沙惑者，謂眾生見、思之惑，種類數多，如塵若沙也。法眼淨者，謂菩
薩之眼，觀一切法而無染礙也。道種智者，謂菩薩化他，以一切道，起眾生一切善種也。）
　　［十、佛地］，佛，梵語具雲佛陀，華言覺。謂佛有大功德力，資利智慧，而與一念相
應，觀真諦究竟，習氣亦究竟，覺果圓滿，故名佛地。（究竟，即畢盡之義也。）

<xa>十大弟子</xa>
　　﹝出翻譯名義﹞
　　［一、摩訶迦葉，上行第一］，梵語摩訶迦葉，華言大龜氏。其先代學道，靈龜負僊圖
而應。從德命族，故名大龜氏。能行頭陀上行，故稱上行第一。（梵語頭陀，華言抖擻。）
　　［二、阿難陀，多聞第一］，梵語阿難陀，華言慶喜。佛成道時，斛飯王遣使來白淨飯
王言：貴弟生男，王聞歡喜，語來使曰：是男當安名慶喜。後投佛出家，能持三藏之教，故
稱多聞第一。（三藏者，經藏、律藏、論藏也。）
　　［三、舍利弗，智慧第一］，梵語舍利弗，華言鶖子。其母眼如鶖鷺，從母立字，故名
舍利弗。善解諸法，故稱智慧第一。
　　［四、須菩提，解空第一］，梵語須菩提，華言善吉，亦云空生。其生之日，家室寶藏
俱空，父母驚異，請相師佔，云：此是吉相。因名善吉，又名空生。稟性慈善，不與物諍。
及其出家，悟空得道，故稱解空第一。
　　［五、富樓那，說法第一］，梵語富樓那，華言滿願。父於滿江禱梵天求子，正值江滿
；又夢七寶器，滿中盛寶，入於母懷，以遂父願，故名滿願。佛弟子中，善解說法，故稱說
法第一。（七寶者，金、銀、琉璃、玻璃、硨磲、碼瑙、赤真珠也。）
　　［六、目犍連，神通第一］，梵語目犍連，華言胡豆。上古僊人好食此物，乃以為姓。
目犍連，即姓也，因姓立名，故號目犍連。佛弟子中，得大神通，故稱神通第一。
　　［七、迦旃延，論議第一］，梵語迦旃延，華言不空。羅什師云：南天竺婆羅門姓也。
善解論議，故稱論議第一。（梵語婆羅門，華言淨行。）
　　［八、阿那律，天眼第一］，梵語阿那律，華言無滅。昔因施食，得生人天中受樂，至
今不滅，名無滅。是佛從弟，獲天眼通，故稱天眼第一。
　　［九、優波離，持戒第一］，梵語優波離，華言上首，或云近執。佛為太子時，曾為親
<pb n="658"/>
近執事之臣。出家持律，為眾紀綱，故稱持戒第一。
　　［十、羅睺羅，密行第一］，梵語羅睺羅，華言宮生。是佛親子。佛出家時，以手指其
妃腹，因而有娠。佛已出家，在宮而生，因名宮生。佛弟子中能行密行，故稱密行第一。（
密行者，微密之行，人所不能知者也。）

<xa>十德──法師十德</xa>
　　﹝出華嚴經疏﹞
　　華嚴經十地品中第九，善慧地菩薩修行一切功德行，願作大法師，善能守護如來法藏，
以無量善巧智慧辯才，能與大眾而演說法，令諸眾生得大安樂。具茲十德，名為法師。（菩
薩，梵語具雲菩提薩埵，華言覺有情。）
　　［一、善知法義］，善知法義者，謂菩薩無礙之智，善知一切諸法句義差別也。
　　［二、能廣宣說］，能廣宣說者，謂菩薩能以智慧，廣為眾生，宣揚如來微妙之法也。
　　［三、處眾無畏］，處眾無畏者，謂菩薩處大眾會，善說法要，隨他問難，悉能酬答，
而無所畏也。
　　［四、無斷辯才］，無斷辯才者，謂菩薩辯才無礙，說一切法，經無量劫，相續不斷也
。（劫，梵語具雲劫波，華言分別時節。）
　　［五、巧方便說］，巧方便說者，謂菩薩善巧方便，隨順機宜，說大說小，一切法門，
令他通解也。
　　［六、法隨法行］，法隨法行者，謂菩薩說法，令一切眾生，如說而行，隨順無違，修
諸勝行也。
　　［七、威儀具足］，威儀具足者，謂菩薩於行住坐臥四威儀中，有威可畏，有儀可則，
無有缺犯也。
　　［八、勇猛精進］，勇猛精進者，謂菩薩發勇猛心，精進修習一切善法，化導眾生，無
有退轉也。
　　［九、身心無倦］，身心無倦者，謂菩薩整肅身心，修諸勝行，常起慈心，攝化眾生，
無有懈倦也。
　　［十、成就忍力］，成就忍力者，謂菩薩修習一切諸忍辱行，成就無生法忍之力也。（
無生法忍者，謂一切諸法，本來不生，於此法中，忍可印證也。）

<xa>十科</xa>
<pb n="659"/>
　　﹝出續高僧傳﹞
　　［一、翻譯］，翻譯者，謂翻梵語而為華言也。又譯之為言，易也。以華夏之言，易彼
梵語，俾大法以流通，如摩騰初至於漢，譯四十二章經之類是也。
　　［二、解義］，解義者，謂善解如來所說諸經甚深法義也。蓋依解以立行，修行以契理
，則可以弘大教，可以證菩提，如佛弟子迦旃延善解契經是也。（梵語菩提，華言道。梵語
迦旃延，華言不空。）
　　［三、習禪］，禪，梵語具雲禪那，華言靜慮。謂人從無始以來，逐妄迷真，起惑造業
，展轉沉溺；若能息心靜慮，修習禪定，一旦慧光發生，則了妄顯真，返本還源也。
　　［四、明律］，明律者，謂明曉如來所制律法，防非止過，調練身口意之三業也。蓋修
行之人，須深明戒律，持犯之相，堅固守護，無毀無缺，則能止惡遷善，出離苦趣，而生善
道也。
　　［五、感通］，感通者，謂神妙不測，感之斯應也。蓋修行之人，既證道果，內性明瞭
，則無感而不通。故智論云：通有四義：一身能飛行，二移遠能近，三彼沒此出，四一念即
至。如唐之萬回與元圭禪師者是也。（萬回兄戍安西，久無消息。母憂之。回即朝往，際晚
而歸，持兄書至，報雲平善；往覆萬里，故稱萬回。元圭禪師居嵩山時，嘗為嶽神授五戒，
感嶽神，乞效神力報謝，為移北岫樹木，植之東嶺，為屏障也。）
　　［六、遺身］，遺身者，謂重法亡軀，發勇猛心，奮精進力，務求佛道，故棄身若弗有
。如世尊宿舍全身而求半偈；神光參達磨，斷臂以求安心是也。（涅槃經云：佛昔作婆羅門
時，於雪山修行。釋提桓因化作羅剎，唱過去佛所說偈云：諸行無常，是生滅法。時婆羅門
聞偈心喜，即曰：汝說偈未備，請為說竟。羅剎曰：我饑不能說，若得汝嚿肉熱血食之，乃
可為舉全偈。時婆羅門許以身施。羅剎即說後半偈云：生滅滅已，寂滅為樂。婆羅門以所聞
偈，遍書於石樹上訖，於高木投身而下，以施羅剎也。傳燈錄云：達磨大師在少林時，神光
晨夕參求其法，師曰：諸佛妙道，曠劫精勤，豈小智輕心，欲冀真乘。光即取刀斷臂師前。
師許之，為易名惠可。可曰：我心未寧，乞師為安。師曰：將心來，與汝安。可曰：覓心了
不可得。師曰：為汝安心竟。）
　　［七、誦讀］，看文曰讀，背文曰誦。謂一大藏教佛祖至言，若讀誦受持者，可以滅罪
生福；或因言悟旨，而得心地開明，顯發智慧也。
　　［八、護法］，護法者，謂諸佛所說教法，弘護在人。故如來於靈山會上，付囑國王大
臣，為法護衛。然出家奉佛者，尤當勉力精進，作世舟航，渡諸淪溺，以護佛法，而令久住
也。
<pb n="660"/>
　　［九、興福］，興福者，謂興造福利，事非一端。如來歷劫苦行，福慧兼修，稱兩足尊
。此之十科，自第八以前，多言修慧。至此第九，乃言修福。故修行之人，能從事於八福田
，及寫經造像，凡有利於物者，不憚艱辛，勉而行之，則福之所由興也。（八福田者，謂廣
路、義井、建造橋樑、治平險隘、孝養父母、恭敬三寶、給事病人、救濟貧窮、設無遮會也
。）
　　［十、雜科］，雜者，不一也。謂前九科，各專一事；至此一科，則兼前九科進修之事
，傍及世間經書，治世語言，禮樂文章，制度典故，無不兼通也。

<xa>十種補特伽羅</xa>
　　﹝出地藏十輪經﹞
　　梵語補特伽羅，華言有情，又云人。佛為有情之類罪業深重，輪迴生死，難得人身，故
說此十種差別也。
　　［一、不種善根］，謂諸有情，於宿世中，及現在世，不種菩提善根，惟作惡行，所以
輪迴諸趣也。（梵語菩提，華言道。）
　　［二、未修福業］，謂諸有情，於宿世中，及現在世，未曾修習佈施、持戒等福德之業
，多諸惡行，所以輪迴諸趣也。
　　［三、雜染相續］，謂諸有情，於宿世中，及現在世，為貪瞋癡等雜亂染污，相續不絕
，由此惡行，所以輪迴諸趣也。
　　［四、隨惡友行］，謂諸有情，於宿世中，及現在世，隨順惡友，習諸不善惡行，所以
輪迴諸趣也。
　　［五、不畏後世苦果］，謂諸有情，於現在世，但造惡業，不畏未來生死苦報，由此惡
行，所以輪迴諸趣也。
　　［六、猛利貪慾］，謂諸有情，不知世間諸欲，是眾苦之本，但勇猛貪求無有厭足。由
此惡行，所以輪迴諸趣也。
　　［七、猛利瞋恚］，謂諸有情，於世間一切違逆之境，不能安心忍受，而但忿怒瞋恚，
不知止息。由此惡行，所以輪迴諸趣也。
　　［八、猛利愚癡］，謂諸有情，於一切境，迷惑不了，起諸邪見，蔑裂正法。由此惡行
，所以輪迴諸趣也。
　　［九、其心迷亂］，謂諸有情，心無所主，迷惑狂亂，縱身口意，作不善業。由此惡行
，所以輪迴諸趣也。
<pb n="661"/>
　　［十、守惡邪見］，謂諸有情，不信如來正教，堅執外道邪見。由此惡行，所以輪迴諸
趣也。

<xa>十德──長者十德</xa>
　　﹝出翻譯名義﹞
　　［一、貴姓］，貴姓者，謂勳戚尊貴，世稱閥（房越切）閱（欲雪切）之族也。（明其
等曰閥，積其功曰閱。）
　　［二、位高］，位高者，謂居卿相台輔，為百辟之長也。
　　［三、大富］，大富者，謂寶貨豐饒，所須具足也。
　　［四、威猛］，威猛者，謂威嚴厚重，人所敬畏也。
　　［五、智深］，智深者，謂智慮深遠，越格超群，所謀皆當也。
　　［六、年耆］，年耆者，謂齒高望重，為物儀表，人所尊仰也。
　　［七、行淨］，行淨者，謂持心律己，廉公潔白，所行如言，皆無玷也。
　　［八、禮備］，禮備者，謂威儀庠序，世所式瞻也。
　　［九、上嘆］，上嘆者，謂才德兼備，言行可則，為在上者所嘆服也。
　　［十、下歸］，下歸者，謂謙以處己，寬以御眾，為在下者所歸向也。

<xa>十施──菩薩十施</xa>
　　﹝出華嚴經﹞
　　［一、分減施］，謂菩薩仁慈，好行惠施，若得美妙飲食，分與眾生，然後乃食。復念
身中八萬屍蟲，依我身住，願令普得充滿。於凡所受之物，悉亦如是，是名分減施。（菩薩
，梵語具雲菩提薩埵，華言覺有情。）
　　［二、竭盡施］，謂菩薩得上妙飲食，香華衣服，資生之具。或有人言：汝今所有，悉
當與我。菩薩自念，應為饒益諸眾生故，隨所有物，一切盡施；乃至身命，亦無所吝，是名
竭盡施。
　　［三、內施］，謂菩薩年方少盛，端正美好，始受轉輪王位，七寶具足，王四天下。或
有人言：我今衰老，煢獨羸頓，若得王身手足血肉頭目骨髓，我命存活。菩薩念言：我後必
死，今當施之，以濟眾生，心無所悔，是名內施。（七寶者，金輪寶、白象寶、紺馬寶、神
珠寶、玉女寶、典財寶、主兵寶也。四天下者，東弗於逮、南閻浮提、西瞿耶尼、北郁單越
也。）
<pb n="662"/>
　　［四、外施］，謂菩薩年盛色美，眾相圓滿，始受轉輪王位，七寶具足。或有人言：我
今貧窶，惟願仁慈，以施於我。菩薩念言：榮盛必衰，我今宜應隨彼之意，即便施之，而無
所悔，是名外施。
　　［五、內外施］，謂菩薩形相端正，處輪王位。或有人言：此輪王位，願捨與我，並及
王身，為我臣僕。菩薩念言：我身王位，悉是無常，即便施之，乃至以身恭勤作役，心無所
悔，是名內外施。
　　［六、一切施］，謂菩薩身盛美妙，處輪王位，或有無量貧窮人言：大王垂慈，各隨所
求。或乞國土，或乞妻子，或乞手足血肉肝腦。菩薩心念：一切恩愛，會當別離，即以一切
，悉皆施與，心無悔恨，是名一切施。
　　［七、過去施］，謂菩薩聞過去諸佛菩薩，所有功德，不貪不著，見法如夢；但為教化
，取著眾生，成熟佛法，即為說之。觀過去法，都不可得，畢竟皆捨，是名過去施。
　　［八、未來施］，謂菩薩聞未來諸佛，所修之行，了達非有，不以己之善根，迴向於彼
；亦不於彼，而退己之善根，常勤修行，攝化眾生。觀未來法，皆不可得，畢竟皆捨，是名
未來施。
　　［九、現在施］，謂菩薩聞四天王眾天、三十三天，乃至色究竟天王眾天，及聲聞、緣
覺，具諸功德，聞已不迷，但觀諸行如夢不實，不生貪著；但令眾生捨離惡趣，修行於道，
成就佛法，是名現在施。（四天王者，東方持國天王、南方增長天王、西方廣目天王、北方
多聞天王也。三十三天者，即欲界忉利天也。色究竟天者，即色界第十八天也。）
　　［十、究竟施］，謂菩薩見無量眾生，無眼耳鼻舌身手足，來至我所，告言：我身薄祐
，諸根殘缺，惟願仁慈，捨己所有。菩薩聞知，即便施與。假使經阿僧祇劫，不生悔惜。但
念此身，危脆不堅，應以施彼，願我成就清淨智身，是名究竟施。（梵語阿僧祇劫，華言無
數時。）

<xa>十種利益──佈施十種利益</xa>
　　﹝出月燈三昧經﹞
　　佈施乃破慳貪之前陣，入正道之初門。菩薩能行此者，則獲十種利益也。
　　［一、降伏慳吝］，謂修菩薩行者，若能佈施，則慳鄙吝惜之心，自然降伏，不復萌動
矣。
　　［二、捨心相續］，謂修菩薩行者，行於佈施，財雖匱乏，而喜捨之心，無有間斷也。
　　［三、同其資產］，謂修菩薩行者，施心無量，觀諸眾生與己無異，所有財產，平等受
<pb n="663"/>
用，無有彼此也。
　　［四、生豪富家］，謂修菩薩行者，於一切財物，常行惠施，心無吝惜；則當來果報，
必生豪富之家，財寶具足，受用無窮矣。
　　［五、生處施心現前］，謂修菩薩行者，此生既能行於佈施，則感後世，隨其所生之處
，而他人施與之者，皆無慳吝之心矣。
　　［六、四眾愛樂］，謂修菩薩行者，既能常懷惠施，無所慳嫉，則四眾之心，常生愛樂
，而無嫌恨也。（四眾者，比丘、比丘尼、優婆塞、優婆夷也。）
　　［七、入眾不怯］，謂修菩薩行者，既能佈施，而為四眾之所愛樂，故入大眾之中，自
無畏怯之心也。
　　［八、勝名流佈］，謂修菩薩行者，能無所求而行佈施，則人多稱讚，勝妙名聞，流佈
遐邇也。
　　［九、手足柔軟］，謂修菩薩行者，好行佈施，濟人缺乏，能感手足柔軟，相好圓滿之
報也。
　　［十、不離知識］，謂修菩薩行者，自初發心行施以來，常得親近諸佛、菩薩、善知識
等，獲聞法要，未嘗遠離也。

<xa>十戒──菩薩十戒</xa>
　　﹝出華嚴經﹞
　　謂菩薩奉持三世諸佛十種淨戒，具足清白，無有缺犯。念諸眾生顛倒破戒，我成正覺，
為說真法，令離顛倒，得淨戒法，是名菩薩十戒。（三世者，過去、現在、未來也。）
　　［一、普饒益戒］，謂菩薩受持淨戒，廣為利益一切眾生也。
　　［二、不受戒］，謂菩薩不受外道諸戒，但自精進，奉持諸佛平等淨戒也。
　　［三、不住戒］，謂菩薩受持戒時，不求於彼欲界、色界、無色界受生而住也。
　　［四、無悔恨戒］，謂菩薩不作重罪，不行諂詐，不破淨行，安住正戒，心不悔恨也。
　　［五、無違諍戒］，謂菩薩於佛所制禁戒，心常持護，無所違犯；亦不斗諍，觸惱一切
眾生；但願常生歡喜，奉持於戒也。
　　［六、不惱害戒］，謂菩薩不學邪幻咒術，及造作方藥，惱害眾生。但為救護一切，而
持於戒也。
　　［七、不雜戒］，謂菩薩不著邊見，不惑外道所計，但觀諸法緣起不實，一心專持出離
生死之戒也。（邊見者，謂外道於斷、常二見中，隨執一見也。外道所計者，謂計此身從梵
<pb n="664"/>
天生，從微塵生之類也。諸法緣起者，謂一切法，皆由眼等六根為因，色等六塵為緣而生也
。）
　　［八、不貪求戒］，謂菩薩不現異相，彰己有德，起貪求心；但為滿足出離生死法故，
而持於戒也。
　　［九、無過失戒］，謂菩薩不自貢高，言我持戒。見破戒人，亦不輕毀，令他愧恥。但
一其心而持於戒也。
　　［十、無毀犯戒］，謂菩薩受持淨戒，無所毀犯，永斷十惡，具足十善；恆念眾生皆由
顛倒毀犯於戒，我當為說真實妙法，令離顛倒，成就菩提也。（十惡者，一殺生、二偷盜、
三邪婬、四妄言、五兩舌、六惡口、七綺語、八貪、九嗔、十邪見也。十善者，不殺、不盜
、不邪婬、不妄言、不綺語、不惡口、不兩舌、不貪、不嗔、不邪見也。梵語菩提，華言道
。）

<xa>十戒──菩薩十戒</xa>
　　﹝出梵網經﹞
　　［一、不殺戒］，不殺戒者，謂慈心憐愍，不斷一切命也。經云：一切有命者，不得故
殺；應起常住慈悲心，孝順心，方便救護一切眾生；而反自恣心快意殺生者，是波羅夷罪。
（梵語波羅夷，華言極惡。）
　　［二、不盜戒］，不盜戒者，謂不攘竊他人一切財物也。經云：一針一草，不得故盜；
應生佛性，孝順心，慈悲心，常助一切人生福生樂，而反更盜人財物，是波羅夷罪。
　　［三、不婬戒］，不婬戒者，謂守禮自防，不應行欲事也。經云：應生孝順心，救度一
切眾生，淨法與人，而反更起一切人婬，不擇親屬，是波羅夷罪。
　　［四、不妄語戒］，不妄語戒者，謂言當誠實，不應虛妄誑他也。經云：應生正語、正
見，亦生一切眾生正語、正見；而反更起一切眾生邪語、邪見、邪業，是波羅夷罪。
　　［五、不酤酒戒］，不酤酒戒者，謂酒能昏神亂性，故不應酤也。經云：一切酒不得酤
，是酒起罪因緣，菩薩應生一切眾生明達之慧，而反更生一切眾生顛倒之心，是波羅夷罪。
　　［六、不說過罪戒］，不說過罪戒者，謂不應說他人好惡長短也。經云：聞外道惡人說
佛法中非法非律，常生慈心，教化是輩，令生善信，若反更自說他人罪過，是波羅夷罪。
　　［七、不自讚毀他戒］，不自讚毀他戒者，謂不自矜伐，不謗他人也。經云：若自揚己
德，隱他人好事，令他人受毀者，是波羅夷罪。
　　［八、不慳戒］，不慳戒者，謂心無鄙吝，悉捨所有也。經云：見一切貧窮人來乞者，
<pb n="665"/>
隨人所須，一切給與，而以噁心嗔心，乃至不施一錢一針一草；有求法者，不為說一句一偈
一微塵許法，而反更罵辱者，是波羅夷罪。
　　［九、不嗔戒］，不嗔戒者，謂不應生忿怒之心也。經云：應生一切眾生善根無諍之事
，常生悲心，孝順心，而反更於一切眾生中，以惡口罵辱，加以手打，及以刀仗，意猶不息
；前人求悔，善言懺謝，猶嗔不解者，是波羅夷罪。（前人，即被打之人也。）
　　［十、不謗三寶戒］，不謗三寶戒者，謂於佛法僧所，常當恭敬尊重，不應謗毀也。經
云：見外道及以惡人，一言謗佛音聲，如三百矛刺心，況口自謗，不生信心，孝順心，而反
更助惡人，邪見人謗，是波羅夷罪。

<xa>十種戒──大論十種戒</xa>
　　﹝出大智度論﹞
　　［一、不缺戒］，謂修行之人，毀犯淨戒，如器已缺，無所堪用。若能恆自守護，如愛
明珠，則能攝一切戒，是名不缺戒。
　　［二、不破戒］，謂修行之人，毀犯戒法，如器破裂，不堪為用。若能持護不犯，無有
破損，是名不破戒。
　　［三、不穿戒］，謂修行之人，毀犯戒法，如器穿漏，不堪受物。若能持護無毀，是名
不穿戒。
　　［四、不雜戒］，謂修行之人，或毀定共戒，念破戒事，名之曰雜。若能護持不毀，慾
念不起，是名不雜戒。（定共戒者，即禪定與戒法相應也。）
　　［五、隨道戒］，謂聲聞初果須陀洹人，隨順諦理，能破見惑，無所分別，是名隨道戒
。（梵語須陀洹，華言預流。見惑者，謂意根對法塵而起分別也。）
　　［六、無著戒］，謂二乘之人，見真諦理，能成聖道，於諸思惑，無所染著，是名無著
戒。（二乘者，聲聞乘、緣覺乘也。思惑者，謂眼等五根對色等五塵而起貪愛也。）
　　［七、自在戒］，謂菩薩化他妙用，於諸世間，而得自在無礙，是名自在戒。
　　［八、智所讚戒］，謂菩薩於諸世界，化導眾生，為智者之所讚歎，是名智所讚戒。（
智者，即諸佛也。）
　　［九、隨定戒］，謂菩薩隨首楞嚴定，現諸威儀，導利眾生。雖威儀變現，而任運常靜
，是名隨定戒。（梵語首楞嚴，華言健相分別。）
　　［十、具足戒］，謂菩薩持中道第一義諦戒，用中道慧，遍入諸法，無戒不備，是名具
足戒。（第一義諦者，謂中道實相之理，無二無別，諦審不虛也。）
<pb n="666"/>

<xa>十戒──沙彌十戒</xa>
　　﹝出翻譯名義並沙彌十戒法﹞
　　梵語沙彌，華言息慈。初受十戒，名為沙彌；後受具足戒，名為比丘也。（具足戒者，
即二百五十戒也。梵語比丘，華言乞士。）
　　［一、不殺戒］，謂常念有情，皆惜身命，應當憐愍，慎勿傷害，是名不殺戒。
　　［二、不盜戒］，謂物各有主，雖一針一草，亦不當攘竊，是名不盜戒。
　　［三、不婬戒］，謂清淨自守，不犯色慾，是名不婬戒。
　　［四、不妄語戒］，謂言說誠實，不以虛言誑他，是名不妄語戒。
　　［五、不飲酒戒］，謂酒能昏神亂性，增長愚癡，應當絕飲，是名不飲酒戒。
　　［六、離高廣大床戒］，謂所坐之床，高不過尺六，廣不過四尺，若過此量者，名高廣
大床，則不當坐，是名離高廣大床戒。
　　［七、離花鬘等戒］，謂不著花鬘瓔珞，不用香油塗身，是名離花鬘等戒。
　　［八、離歌舞等戒］，謂不自歌舞，亦不輒往觀聽歌舞，是名離歌舞等戒。
　　［九、離金寶物戒］，謂金銀錢寶，不當蓄積，亦不許手執，是名離金寶物戒。
　　［十、離非食時戒］，謂佛制午時為食時，若過午，則不當食，是名離非食時戒。

<xa>十種利益──持戒十種利益</xa>
　　﹝出月燈三昧經﹞
　　持戒是菩提之根本，入道之要門，菩薩能堅守護持，則獲此十種利益也。（梵語菩提，
華言道。菩薩，梵語具雲菩提薩埵，華言覺有情。）
　　［一、滿足智願］，謂修菩薩行者，能持禁戒，則身心清淨，慧性明瞭，一切智行，一
切誓願，無不滿足也。
　　［二、如佛所學］，謂佛初修道時，以戒為本，而得證果。菩薩修行，若能堅持淨戒，
是亦如佛之所學也。
　　［三、智者不毀］，謂修菩薩行者，戒行清淨，身口無過。凡有智之人，喜樂讚歎，而
不毀訾也。
　　［四、不退誓願］，謂修菩薩行者，堅持淨戒，求證菩提，誓願弘深，勇猛精進，而不
退轉也。
　　［五、安住正行］，謂修菩薩行者，堅持戒律，則身口意業悉皆清淨，而於正行安住而
<pb n="667"/>
不捨也。
　　［六、棄捨生死］，謂修菩薩行者，受持淨戒，則無殺盜婬妄等業，而能出離生死，永
脫輪迴之苦也。
　　［七、慕樂涅槃］，梵語涅槃，華言滅度。謂修菩薩行者，堅持戒律，絕諸妄想，故能
厭惡生死之苦，而欣慕涅槃之樂也。
　　［八、得無纏心］，謂修菩薩行者，戒德圓明，心體光潔，一切煩惱業緣，悉皆解脫而
無纏縛之患也。
　　［九、得勝三昧］，梵語三昧，華言正定。謂修菩薩行者，持戒清淨，心不散亂，則得
三昧成就，定性現前，而超諸有漏也。
　　［十、不乏信財］，謂修菩薩行者，持守戒律，於諸佛法，具正信心，則能出生一切功
德法財，而不匱乏也。

<xa>十善</xa>
　　﹝出法界次第﹞
　　善即順理之義。謂行此十法，皆順理故。然有二種：一者止，二者行。止，則止息己惡
，不惱於他；行，則修行勝德，利安一切也。
　　［一、不殺生］，不殺生者，謂不害一切物命，即是止殺之善。既不殺已，當行放生之
善也。
　　［二、不偷盜］，不偷盜者，謂不竊取他人財物，即是止盜之善。既不盜已，當行佈施
之善也。
　　［三、不邪婬］，不邪婬者，謂不行邪淫慾事，即是止婬之善。既不邪婬，當行清淨梵
行之善也。
　　［四、不妄語］，不妄語者，謂不起虛言，誑惑他人，即是止妄語之善。既不妄語，當
行實語之善也。
　　［五、不兩舌］，不兩舌者，謂不向兩邊，說是談非，令他斗諍，即是止兩舌之善。既
不兩舌，當行和合利益之善也。
　　［六、不惡口］，不惡口者，謂不發粗獷惡言，罵辱他人，即是止惡口之善。既不惡口
，當行柔和軟語之善也。
　　［七、不綺語］，不綺語者，謂不莊飾華麗之言，令人樂聞，即是止綺語之善。既不綺
語，當行質直正言之善也。
<pb n="668"/>
　　［八、不貪慾］，不貪慾者，謂不貪著情慾塵境，即是止貪之善。既不貪慾，當行清淨
梵行之善也。
　　［九、不瞋恚］，不瞋恚者，謂不生忿怒之心，嗔恨於人，即是止嗔之善。既不瞋恚，
當行慈忍之善也。
　　［十、不邪見］，不邪見者，謂不偏邪異見，執非為是，即是止邪見之善。既不邪見，
當行正信正見之善也。

<xa>十齋日──每月十齋日</xa>
　　﹝出法苑珠林﹞
　　［初一日］，此日，四天王太子下降，按行人間，比校善惡。若念定光佛名號，則滅一
切罪，增一切福。（四天王者，東方持國天王、南方增長天王、西方廣目天王、北方多聞天
王也。）
　　［初八日］，此日，摩醯首羅天王下降，按臨人間，觀察善惡。若念藥師琉璃光佛名號
，則滅一切罪，增一切福。（梵語摩醯首羅，華言大自在。）
　　［十四日］，此日，摩醯首羅天王下降，按臨人間，觀察善惡。若念賢劫千佛名號，則
滅一切惡，生一切善。（劫，梵語具雲劫波，華言分別時節。賢者，劫名；謂此劫中，多賢
人也。）
　　［十五日］，此日，四天王太子下降，按臨人間，觀察善惡。若念阿彌陀佛名號，則滅
生死罪，得寂滅樂。（梵語阿彌陀，華言無量壽。）
　　［十八日］，此日，四天王太子使者下降，觀察人間，比校善惡。若念地藏菩薩名號，
則滅除罪業，增延福壽。
　　［二十三日］，此日，摩醯首羅天王下降，按察人間，比校善惡。若念大勢至菩薩名號
，則增長福利，滅除罪惡。
　　［二十四日］，此日，四天王太子下降，按行人間，觀察善惡。若念觀世音菩薩名號，
則滅除眾苦，長養諸善。
　　［二十八日］，此日，四天王使者下降，觀察人間，比校善惡。若念盧舍那佛名號，則
滅煩惱罪，得智慧樂。（梵語盧舍那，華言淨滿。）
　　［二十九日］，此日，摩醯首羅天王下降，親臨人間，比校善惡。若念藥王菩薩名號，
則滅一切惡，生一切善。
　　［三十日］，此日，四天王使者下降，按行人間，觀察善惡。若念釋迦牟尼佛名號，則
<pb n="669"/>
增長福利，成就菩提。（梵語菩提，華言道。）

<xa>十忍</xa>
　　﹝出仁王護國般若經疏﹞
　　忍即忍可，亦安忍也。謂通教菩薩觀五陰、三界、因果、二諦等法，成就十忍也。（五
陰者，色陰、受陰、想陰、行陰、識陰也。三界者，欲界、色界、無色界也。二諦者，真諦
、俗諦也。）
　　［一、戒忍］，謂由觀色陰而不犯禁製，即得戒忍；以作無作戒體，皆是色攝故也。（
作無作戒者，謂初受戒時，有所作為，執守堅持，名為作也；持守既久，雖不作意，而任運
無所毀犯，名無作也。）
　　［二、知見忍］，謂由觀識陰，了知一切諸法邪正之見，皆從識心而生，即得知見忍，
以了別識與此知見相類故也。（了別識即意識，以識有分別之義故也。）
　　［三、定忍］，謂由觀想陰，不起亂思，即得定忍。以從顛倒妄想，能入於定故也。
　　［四、慧忍］，謂由觀受陰，無苦樂相，即得智慧忍。以分別諸法，皆悉空寂，智慧即
生故也。
　　［五、解脫忍］，謂由觀行陰，無造作相，即得解脫忍，以行皆悉無常，無有結縛也。
　　［六、空忍］，謂由觀三界苦果，無有實體，即得空忍也。以生死苦諦，性本空寂故也
。
　　［七、無願忍］，謂由觀三界苦因，皆悉空故；即得無願忍，以煩惱集諦性本清淨故也
。
　　［八、無相忍］，謂由觀三界因果之法皆空，即得無相忍。以因果之相本空，無有故也
。
　　［九、無常忍］，謂由觀俗諦之境，一切有為之法，悉皆虛幻，即得無常忍。以一切諸
法，遷滅不停故也。（俗諦者，謂建立一切法也。）
　　［十、無生忍］，謂由觀真諦之境，是無為法，諸念不生，即得無生忍。以真空之理，
本無生滅故也。（真諦者，謂泯絕一切法也。）

<xa>十種利益──慈忍十種利益</xa>
　　﹝出月燈三昧經﹞
　　慈即愛念，忍即安忍。謂修菩薩行者，於一切違順等境，皆能慈忍，故獲此十種利益也
<pb n="670"/>
。
　　［一、火不能燒］，謂修菩薩行者，但為利益眾生，常懷慈忍之心，於一切違逆之境，
了知身心自性本空，悉無所惱，是以瞋恚之火，所不能燒也。
　　［二、刀不能割］，謂修菩薩行者，但為利益眾生，常懷慈忍之心，於一切橫逆之境，
了知自身體性空寂，悉無所畏，是以瞋恚利刀，所不能割也。
　　［三、毒不能中］，謂修菩薩行者，但為利益眾生，常懷慈忍之心，人或有所加害，了
知身心本空，不以為意，是以貪嗔毒藥，所不能中也。
　　［四、水不能漂］，謂修菩薩行者，但為利益眾生，常懷慈忍之心，於一切順情之境，
了知諸法本空，悉無所染，是以貪愛之水，所不能漂也。
　　［五、為非人護］，非人，即鬼神之類。謂修菩薩行者，但為利益眾生，常懷慈忍之心
，於一切時處，鬼神之類，悉皆護衛也。
　　［六、身相莊嚴］，謂修菩薩行者，但為利益眾生，常懷慈忍之心，愛念於人，是以能
感色身相好莊嚴之報也。
　　［七、閉諸惡道］，謂修菩薩行者，但為利益眾生，常懷慈忍之心，成就善法，是以惡
道之門，自然閉而不開也。
　　［八、隨樂梵天］，梵天，即色界初禪天也。謂修菩薩行者，慈忍具足，梵行無虧，故
報盡命終，隨其意樂，而得生於梵天也。
　　［九、晝夜常安］，謂修菩薩行者，常行慈忍之心，利益有情，而不惱害，故得身心寂
靜，晝夜常安也。
　　［十、不離喜樂］，謂修菩薩行者，常懷慈忍之心，利益眾生，令其各獲安隱，是以自
之身心，亦不離於喜樂也。

<xa>十種利益──精進十種利益</xa>
　　﹝出月燈三昧經﹞
　　謂修菩薩行者，於諸梵行，唸唸進修，精勤無怠，故有十種利益也。（梵行，即淨行也
。）
　　［一、他不折伏］，謂菩薩慧解精勤，行業成就，則不為一切邪論妄計之所折伏也。
　　［二、得佛所攝］，謂菩薩於諸梵行，精進無怠，則為諸佛之所攝受而不捨也。
　　［三、為非人護］，非人，即鬼神之類。謂菩薩於諸梵行，精進無怠，於一切時處，鬼
神之類，悉加衛護也。
<pb n="671"/>
　　［四、聞法不忘］，謂菩薩於諸梵行，精進無怠，則於所聞之法，常能憶持，而不忘失
也。
　　［五、未聞能聞］，謂菩薩於諸梵行，勇猛精進，樂法之心，無有厭足；則昔所未聞，
今皆得聞也。
　　［六、增長辯才］，謂菩薩於諸梵行，精進無怠，則法義皆通，辯才增長，隨問隨答，
皆無疑礙也。
　　［七、得三昧性］，梵語三昧，華言正定。謂菩薩於諸梵行，精進無怠，則身心寂靜，
定性現前，不為世相之所變遷也。
　　［八、少病少惱］，謂菩薩於諸梵行，精進無怠，雖晝夜不息，而善能調適身心，是以
常得輕安，少病少惱也。
　　［九、得食能消］，謂菩薩於諸梵行，精進無怠，而於飲食，不節不恣，是以食已即消
，而無停滯之患也。
　　［十、如優缽羅華］，梵語優缽羅，華言青蓮華。以其出於淤泥而無染污，世人見之，
即生希有之想。謂菩薩於諸梵行，精進無怠，雖處生死，不為煩惱之所染著，猶如此華，見
者亦生希有之心也。

<xa>十種利益──禪定十種利益</xa>
　　﹝出月燈三昧經﹞
　　謂修菩薩行者，善能修習禪定，則萬緣俱息，定性現前，故獲此十種利益也。
　　［一、安住儀式］，謂菩薩習諸禪定，必須整肅威儀，一遵法式，行之既久，則諸根寂
靜，正定現前，自然安住，無所勉強，是為安住儀式。
　　［二、行慈境界］，謂菩薩習諸禪定，常存慈愛之心，而無傷殺之念。於諸眾生，悉令
安隱，是為行慈境界。
　　［三、無煩惱］，謂菩薩習諸禪定，諸根寂靜，則貪瞋癡等一切煩惱，自然不生，是為
無煩惱。
　　［四、守護諸根］，謂菩薩習諸禪定，常當防衛眼等諸根，不為色等諸塵所動，是為守
護諸根。
　　［五、無食喜樂］，謂菩薩習諸禪定，既得禪悅之味，以資道體；雖無飲食之奉，而自
然欣豫，是為無食喜樂。
　　［六、遠離愛慾］，謂菩薩修習禪定，寂默一心，不令散亂，則一切愛慾之境，悉無染
<pb n="672"/>
著，是為遠離愛慾。
　　［七、修禪不空］，謂菩薩習諸禪定，而獲諸禪功德，雖證真空之理，而不墮於斷滅之
空，是為修禪不空。
　　［八、解脫魔罥］，謂菩薩習諸禪定，則能遠離生死，一切魔網悉皆不能纏縛，是為解
脫魔罥。
　　［九、安住佛境］，謂菩薩習諸禪定，開發無量智慧，通達甚深法義，於佛知見，自然
明瞭，心心寂滅，住持不動，是為安住佛境。
　　［十、解脫成熟］，謂菩薩習諸禪定，一切業惑，不能撓亂，行之既久，則無礙解脫，
自然圓就，是為解脫成熟。

<xa>十種行──坐禪人十種行</xa>
　　﹝出解脫道論﹞
　　［一、令觀處明淨］，謂修行之人，欲修禪定，先須調適飲食，不飢不飽；次須隨順時
節，不先不後；又當整肅威儀，無有懈怠。修此三行，用觀分明，則諸緣屏息，心常寂靜，
安於禪定，是為觀處明淨。
　　［二、遍起觀諸根］，謂坐禪之人，欲修禪定，當週徧觀察信等五根，不令消減，與定
相應，心無懈怠，即得遠離疑蓋等過，三昧現前，是為遍起觀諸根。（五根者，信根、進根
、念根、定根、慧根也。梵語三昧，華言正定。）
　　［三、曉了於相］，謂坐禪之人，欲修禪定，必當曉了意識想念之相，令其不急不寬，
調適得中；則妄想不生，禪定易入，是為曉了於相。
　　［四、制令心調］，謂坐禪之人，欲修禪定，當起精進，制伏其心，調停適中，勿使過
度，增長亂意，則得定相現前，三昧成就，是為制令心調。
　　［五、折伏懈怠］，謂坐禪之人，若以不得勝定，令心無味，故成懈怠，而欲睡眠；于
是之時，必當諦觀諸禪功德，策勵精進，則定相現前，三昧可得，是為折伏懈怠。
　　［六、心無味著］，謂坐禪之人，欲修禪定，以慧根遲鈍，及少方便，不得寂靜，故於
勝定，無所樂著，是為心無味著。
　　［七、心歡喜］，謂坐禪之人，於諸勝定，心若無味，當觀生老病死，及諸惡趣，令生
恐怖；然後念佛法僧等諸功德，策進身心，令欣得禪定，是為心歡喜。
　　［八、心定成捨］，謂坐禪之人，欲修禪定，當調伏諸根，如理思惟，安住寂靜，而捨
一切非正之行，是為心定成捨。
<pb n="673"/>
　　［九、近學定人］，謂坐禪之人，欲修禪定，應當遠離不修威儀及不習寂靜之人，而常
親近安住寂靜、威儀整肅、心源泯淨者，依其教誡，成就正定道業，是為近學定人。
　　［十、樂著安定］，謂坐禪之人，欲修禪定，於彼得定，善解緣起，入寂靜處者，即當
愛樂恭敬，求其開導，以起定心，是為樂著安定。

<xa>十種利益──般若十種利益</xa>
　　﹝出月燈三昧經﹞
　　梵語般若，華言智慧。謂菩薩由此智慧，通達無礙，故獲十種利益也。
　　［一、一切捨，不取施想］，謂菩薩修行般若，照了萬法俱寂，是故雖行佈施，而無能
施之想，不著所施之物，不見受施之人，是為一切捨，不取施想。
　　［二、持戒不缺，而不依戒］，謂菩薩修行般若，雖堅持淨戒，無所毀缺；然以空慧照
之，則不見有能持、能犯之相，是為持戒不缺，而不依戒。
　　［三、住於忍力，而不住眾生想］，謂菩薩修行般若，安住忍力，度諸眾生；然以空慧
照之，而終不起眾生得度之想，是為住於忍力，而不住眾生想。
　　［四、行於精進，而離身心］，謂菩薩修行般若，於諸梵行，雖勇猛精進；然以空慧照
之，而不見有身心精進之相，是為行於精進，而離身心。
　　［五、修禪而無所住］，謂菩薩修行般若，雖在禪定，然以空慧照之，而於一切諸禪功
德，不生味著，是為修禪而無所住。
　　［六、魔不能擾］，謂菩薩修行般若，能以空慧照了諸法，本性空寂；復知魔、佛，體
元不異，魔雖發現，即無所怖，是為魔不能擾。
　　［七、於他言論，其心不動］，謂菩薩修行般若，於世間、出世間一切諸法，無不通達
明瞭；故於他人言論，悉能辯其邪正是非，不為所惑，是為於他言論，其心不動。
　　［八、達生死海底］，謂菩薩修行般若，照了諸法，洞徹生死淵源，不為輪轉所溺，是
為達生死海底。
　　［九、起增上悲］，謂菩薩修行般若，雖觀一切性空，常以廣大悲愍之心，誓拔一切眾
生之苦，令得解脫，是為起增上悲。
　　［十、不樂二乘道］，謂菩薩修行般若，而能了知聲聞、緣覺小乘之法，沉滯空寂，未
為究竟，而不欣樂；唯求大乘無上之道，而得解脫，是為不樂二乘道。

<xa>十益──聞經十益</xa>
<pb n="674"/>
　　﹝出華嚴經疏﹞
　　謂毗盧遮那如來，現法界無盡身雲，徧一切處，與十方佛，互為主伴，稱性圓融，而說
此經，令諸菩薩一切大眾，及未來世法界眾生，皆悉得聞，信解悟入，生如來家；乃至深入
毗盧性海，若人聞是經得無量無邊利益，今束為十，故云聞經十益也。（梵語毗盧遮那，華
言徧一切處。）
　　［一、見聞益］，見聞益者，謂見聞如來，常說遍說，此之大經，佛佛道同，法應如是
，令諸眾生入佛境界，成見聞益。（常說者，過去、現在、窮未來際，恆說此法也；遍說者
，十方無盡世界，皆說此法也。）
　　［二、發心益］，謂聞如來說本因中大願大行，誓度眾生，是以遂發信心，學佛行願，
成發心益。
　　［三、造修益］，謂聞如來說此大經，發起當機智慧善業，令諸眾生如法進修，成造修
益。
　　［四、頓得益］，謂聞如來初成正覺，即說此經，為根本法輪，義理玄妙，具含眾德，
令諸眾生即能開悟，成頓得益。
　　［五、滅障益］，謂聞如來說此大經，廣明依正二果，勝德莊嚴，是以信樂修行，滅煩
惱障，成滅障益。（依正二果者，一依果，謂華藏莊嚴世界；二正果，謂如來十身也。）
　　［六、攝位益］，謂聞此經顯說圓融地位，即一位之中，具攝諸位功德，期心證入，成
攝位益。
　　［七、起行益］，謂聞此經廣說圓融妙行，即一行頓成諸行，是以起深信解，發意修行
，成起行益。
　　［八、稱性益］，謂聞說此經稱性極談真實之法，決須解了，依性起修，成稱性益。
　　［九、轉利益］，謂聞此經說一切眾生皆具如來智慧，乃展轉與人演說，皆得饒益，成
轉利益。
　　［十、速證益］，謂總具前諸法門，故廣修眾德，則能速出生死，頓證菩提，成速證益
。（梵語菩提，華言道。）

<xa>十種利益──多聞十種利益</xa>
　　﹝出月燈三昧經﹞
　　謂修菩薩行者，於世間、出世間一切邪正之法，無不聞知，故獲此十種利益也。
　　［一、知煩惱助］，謂修菩薩行者，以多聞故，則知自身及諸眾生所有一切煩惱之惑，
<pb n="675"/>
皆能資助業因，而受當來果報；故求出離，而不為所惑也。
　　［二、知清淨助］，謂修菩薩行者，以多聞故，悉知一切清淨梵行，皆能資助菩提之道
，是以精勤修習，以證無上佛果也。
　　［三、遠離疑惑］，謂修菩薩行者，以多聞故，則於世間、出世間一切諸法及外道邪魔
等論，悉皆明瞭通達，而無所疑惑也。
　　［四、作正直見］，謂修菩薩行者，以多聞故，則於一切邪正之法，無不明瞭。若有眾
生邪見邪論者，為作正直知見，而格其非心也。
　　［五、遠離非道］，謂修菩薩行者，以多聞故，則於善惡果報，諸法同緣，無不明瞭，
故殺盜等一切非法之道，皆能遠離而不為也。
　　［六、安住正路］，謂修菩薩行者，以多聞故，則於一切邪正諸法，無不明瞭，故不為
非道所惑；而於如來正法，常得安住而不退也。
　　［七、開甘露門］，謂修菩薩行者，以多聞故，則能深入如來之藏，了知無上法味，而
復以此普潤眾生，令其善根增長，是為開甘露門也。
　　［八、近佛菩提］，梵語菩提，華言道。謂修菩薩行者，以多聞故，常勤修習，則知戒
定慧行能趣聖果，是以心常在道，精勤無怠，而於佛果菩提為不遠也。
　　［九、為作光明］，謂修菩薩行者，以多聞故，知諸眾生皆為無明所覆，常受長夜之苦
；而能以智慧之燈，作諸光明，令其出離幽闇，而獲清升之樂也。（無明者，無所明瞭也。
）
　　［十、不畏惡道］，謂修菩薩行者，以多聞故，曉了萬法體本空寂，無苦無樂，是以發
廣大心，隨類化度一切眾生，而於險難惡道，悉無所畏也。

<xa>十法行</xa>
　　﹝出辯中邊論﹞
　　［一、書寫］，謂於佛所說經律論文，書寫流通，使不斷絕也。
　　［二、供養］，謂於佛經典所在之處，如佛塔廟，皆應恭敬尊重供養也。
　　［三、施他］，謂所聞之法，為他演說，或施與經卷，不專自用，但欲利他也。
　　［四、諦聽］，謂聞他人讀誦解說一切經法，深生愛樂，而專心審聽也。
　　［五、披讀］，謂於諸佛所說之經，時常披閱看讀不釋手也。
　　［六、受持］，謂於諸佛所說教法，從師稟受，持而弗失也。
　　［七、開演］，謂於如來所說正法，時常開示演說，令人信解也。
<pb n="676"/>
　　［八、諷誦］，謂於如來所說一切道法，諷誦宣揚，梵音清徹，令人樂聞也。
　　［九、思惟］，謂於如來所說一切法義，思惟籌量，憶念不忘也。
　　［十、修習］，謂依如來所說之法，精修數習，以成道果也。

<xa>十種行願</xa>
　　﹝出華嚴經行願品﹞
　　普賢菩薩於華嚴會上逝多林中，稱嘆如來勝功德已，告諸菩薩及善財言：如來功德，十
方諸佛，經剎塵劫，說不能盡。若欲成就此功德門，應修十種廣大行願也。（普賢者，德周
法界曰普，調柔善順曰賢。菩薩，梵語具雲菩提薩埵，華言覺有情。梵語逝多，華言勝林。
劫，梵語具雲劫波，華言分別時節。）
　　［一、禮敬諸佛］，謂一心運想十方諸佛，如對目前，恭敬慇勤，五體投地。故云禮敬
諸佛。（五體者，頭及兩手兩足也。）
　　［二、稱讚如來］，謂愛樂佛之功德，以微妙舌根，出無盡音聲，稱揚讚歎。故云稱讚
如來。
　　［三、廣修供養］，謂諸佛如來，為最上福田，當起正信，悉以上妙財法等，所謂最勝
華鬘、塗香、貲財、眾具，及以勤修善根菩提妙法，皆悉無量，以用供養。故云廣修供養。
（梵語菩提，華言道。）
　　［四、懺悔業障］，懺，梵語具雲懺摩，華言悔過。今言懺悔，華梵兼舉也。謂之懺者
，陳露先罪；悔者，改往修來。若欲懺除業障，即當自念無量劫中，由貪瞋癡，作諸惡業，
障蔽真性；今當清淨三業，於諸佛菩薩眾前，誠心懺悔，不敢覆藏。故云懺悔業障。（三業
者，身業、口業、意業也。）
　　［五、隨喜功德］，謂佛從初發心，不惜身命，捨頭目髓腦，修諸苦行，以至成道滅度
，所有功德，乃至六趣、四生、聲聞、辟支佛，一切菩薩等，種種所有諸善功德，我皆隨順
歡喜。故云隨喜功德。（六趣者，天趣、人趣、修羅趣、餓鬼趣、畜生趣、地獄趣也。四生
者，胎生、卵生、濕生、化生也。辟支，梵語具雲辟支迦羅，華言緣覺。菩薩，梵語具雲菩
提薩埵，華言覺有情。）
　　［六、請轉法輪］，謂十方剎土諸佛，成等正覺，我以身口意業，慇勤勸請轉妙法輪，
普雨法雨，自他沾洽。故云請轉法輪。（剎，梵語具雲剎摩，華言土田。）
　　［七、請佛住世］，謂諸佛、菩薩、聲聞、緣覺諸善知識，將欲入滅，我悉勸請，久住
於世，利樂眾生。故云請佛住世。
<pb n="677"/>
　　［八、常隨佛學］，謂佛從初發心精進不退，不惜身命，剝皮為紙，析骨為筆，刺血為
墨，書寫經典，積如須彌，乃至成道說法度生，所有法行，悉願隨順修學。故云常隨佛學。
（梵語須彌，華言妙高。）
　　［九、恆順眾生］，謂常於一切眾生，承事供養，如奉師長，如敬父母；凡有病苦，為
作良醫，乃至貧窮，令得饒富；如是平等隨順利樂。故云恆順眾生。
　　［十、普皆迴向］，謂發廣大心，從初禮敬諸佛，乃至恆順眾生，所有一切廣大功德，
普皆迴向法界眾生，願令常得安樂，乃至究竟成就菩提。故云普皆迴向。

<xa>十度各三行</xa>
　　﹝出成唯識論﹞
　　度者，超度也。謂此十度各有三種殊勝行門，菩薩修行此法，則能自利利他，度諸眾生
；離生死此岸，越煩惱中流，到涅槃彼岸，同證無上菩提。（梵語涅槃，華言滅度。梵語菩
提，華言道。）
　　［一、施度三行］，此施度有三種：一、財施，謂以己所有財物，施與他人，令其安樂
；二、法施，謂以佛法，為諸眾生演說，令其開悟；三、無畏施，謂於諸眾生，無殺害心，
令其無所怖懼，是為施度三行。
　　［二、屍度三行］，屍，梵語具雲尸羅，華言清涼，又翻為戒。此戒度有三種：一、攝
律儀戒，謂持佛戒律，具眾威儀；二、攝善法戒，謂身口意所作善法，皆悉攝持；三、饒益
有情戒，謂以慈悲喜捨之心，與眾生樂，拔眾生苦，平等利益，是為屍度三行。
　　［三、忍度三行］，此忍度有三種：一、耐怨害忍，謂若遇怨憎毒害，安然忍耐，無返
報心；二、安受苦忍，謂若遇水火刀杖眾苦所逼，恬然忍受；三、諦察法忍，謂諦審諸法，
體性虛幻，而本無生滅，安然忍可，是為忍度三行。
　　［四、進度三行］，此進度有三種：一、被甲精進，謂起大誓願心，修諸勝行；二、攝
善精進，謂修方便行，進趣無上菩提；三、利樂精進，謂勤化眾生，咸修於道，是為進度三
行。
　　［五、禪度三行］，禪，梵語具雲禪那，華言靜慮。此禪度有三種：一、安住靜慮，謂
亂想不起，深入禪定；二、引發靜慮，謂智慧現前，生諸功德；三、辦事靜慮，謂功行圓成
，利益眾生，是為禪度三行。
　　［六、慧度三行］，此慧度有三種：一、生空無分別慧，謂平等照了俗諦之法，無生滅
相；二、法空無分別慧，謂平等照了真諦之法，悟性本空；三、俱空無分別慧，謂全照中道
<pb n="678"/>
，超前二空，悉皆平等，是為慧度三行。（俗諦者，謂建立一切法也；真諦者，謂泯絕一切
法也。）
　　［七、方便度三行］，此方便度有三種：一、進趣果向方便，謂修諸功德，迴向佛果；
二、巧會有無方便，謂能善巧融會真俗二諦之理；三、不捨不受方便，謂拔濟眾生，了達能
所皆空，而不捨離，是為方便度三行。
　　［八、願度三行］，此願度有三種：一、求菩提願，謂自求佛果；二、利樂他願，謂救
度一切眾生；三、外化願，謂外化有情，亦起自利利他之願，是為願度三行。
　　［九、力度三行］，力即力用。謂此力度有三種：一、思擇力，謂思惟揀擇一切善法，
而得其力；二、修習力，謂修行數習殊勝妙行，證得其力；三、變化力，謂神通力用，化度
眾生，是為力度三行。
　　［十、智度三行］，此智度有三種：一、無相智，謂觀達一切諸法性本自空；二、受用
法樂智，謂修行證得一切種智，恆自受用，得大自在；三、成熟有情智，謂教化饒益一切眾
生，成就道果，是為智度三行。（一切種智，謂知一切道，知一切種，即佛智也。）

<xa>十種有依行輪</xa>
　　﹝出地藏十輪經﹞
　　有依行者，有可憑依之行業也。輪以摧碾為義。佛謂眾生依此行業，而修菩提，則能摧
破一切煩惱惑業，故曰輪也。（梵語菩提，華言道。）
　　［一、具足淨信］，謂眾生具足清淨信心，則於一切善惡業緣受報因果，皆無所疑，此
為有依行也。
　　［二、具足慚愧］，謂眾生具足慚愧之心，凡有所作，身口過非，而能內自羞恥，發露
向人，悉不覆藏，此為有依行也。
　　［三、安住律儀］，謂眾生若能攝身口意業，安住淨戒，則於殺盜婬妄等諸律儀，悉無
毀犯，此為有依行也。
　　［四、安住慈心］，謂眾生若能安住平等慈愛之心，則於一切有情，悉與其樂，不加惱
害，此為有依行也。
　　［五、安住悲心］，謂眾生若能安住平等悲憫之心，則於一切有情，見其受苦，普為救
拔，令其安隱，此為有依行也。
　　［六、安住喜心］，謂眾生若能安住歡喜之心，見諸有情，離苦得樂，了無憎嫉之意，
此為有依行也。
<pb n="679"/>
　　［七、安住捨心］，謂眾生若能安住捨離之心，則於一切有情，冤親平等，無憎無愛，
此為有依行也。
　　［八、具正歸依］，謂眾生髮心修行之初，必須歸向依止佛法僧寶，則所修所證，有所
憑據，而不惑於外道邪魔之見，此為有依行也。
　　［九、具足精進］，謂眾生於如來一切善法，若能隨順修學，勇猛精勤，始終不懈，此
為有依行也。
　　［十、常樂寂靜］，謂眾生修習禪定，當遠離憒鬧，寂默一心，如理思惟，絕諸妄想，
此為有依行也。

<xa>十種發心</xa>
　　﹝出華嚴經隨疏演義鈔﹞
　　十種發心者，謂諸眾生，迷妄失真，唸唸起心，貪著諸境，業報不同，苦樂有異，皆因
發心不純也。
　　［一、發地獄心］，謂眾生唸唸起貪嗔之心，日增月甚，造上品十惡，行火塗道，是名
發地獄心。（上品者，謂人作惡，於欲作、正作，作已，三時之中，俱不能悔也。十惡者，
一殺生、二偷盜、三邪婬、四妄語、五兩舌、六惡口、七綺語、八貪慾、九瞋恚、十邪見也
。火塗道者，即地獄道也，謂地獄中受火床罏炭等苦也。）
　　［二、發畜生心］，謂眾生唸唸起心，欲多眷屬，如海吞流，愚癡貪著；起中品十惡，
行血塗道，是名發畜生心。（中品者，謂作惡已後，起少悔心也。血塗道者，即畜生道也，
謂畜生常被互相吞啖之苦也。）
　　［三、發餓鬼心］，謂眾生唸唸欲得名聞，四遠八方稱揚，內無實德，虛比聖賢，唯行
諂誑，起下品十惡，行刀塗道，是名發餓鬼心。（下品者，謂作惡之時，即能悔也。刀塗道
者，即餓鬼道也，謂餓鬼中常受刀杖逼迫之苦也。）
　　［四、發下品十善心］，下品者，於作善之時，即生悔心也。十善者，不殺生、不偷盜
、不邪婬、不妄語、不兩舌、不惡口、不綺語、不貪慾、不瞋恚、不邪見也。謂眾生唸唸欲
勝於人，輕他重己，而外揚仁義，行修羅道，是名發下品十善心。（梵語阿修羅，華言非天
，謂行非天也。）
　　［五、發中品十善心］，中品者，於作善已後，起少悔心也。謂眾生唸唸忻樂世間，修
行五戒，行人之道，是名發中品十善心。（五戒者，不殺生、不偷盜、不邪婬、不妄語、不
飲酒也。）
<pb n="680"/>
　　［六、發上品十善心］，上品者，於十善，欲作、正作、作已，三時之中，心俱不悔也
。謂眾生唸唸知三惡道苦，及知人間苦樂相間，唯天上純受諸樂，而求生彼故，閉攝內根，
不著外塵，修行天道，是名發上品十善心。（三惡道者，餓鬼道、畜生道、地獄道也。內根
者，即意根也。）
　　［七、發欲界主心］，欲界主者，即欲界他化自在天主也。謂眾生若唸唸張大威勢，奪
他所化，以自娛樂，而行魔羅道，是名發欲界主心。（梵語魔羅，華言能奪命。謂能奪人智
慧之命。稱大魔者，即此天也。）
　　［八、發世智心］，謂眾生唸唸欲得利智辯聰，高才明哲，鑒達古今，不信出世教法，
而行尼犍道，是名發世智心。（梵語尼犍，華言離系，即外道也。）
　　［九、發梵心］，謂眾生唸唸厭下欲界塵境，忻上梵天勝妙之樂，而行色、無色之道，
是名發梵心。（色、無色者，謂色界、無色界也。）
　　［十、發無漏心］，無漏者，不漏落生死也。謂眾生唸唸厭離世間生死之苦，斷除貪瞋
癡之妄惑，常修無漏之因，而行二乘之道，是名發無漏心。（二乘者，聲聞乘、緣覺乘也。
）

<xa>十念</xa>
　　﹝出諸經要集﹞
　　謂於佛等十境，起修十念，攝伏亂心，勿使妄動；則正念現前，佛道可期矣。
　　［一、念佛］，謂於如來相好功德，時常專心繫想，念念不忘，是名念佛。
　　［二、念法］，謂諸佛教法，為修行之軌則，能除愛慾塵勞諸結使縛，時常專心繫想，
念念不忘，是名念法。（結使者，謂一切惑業纏結，而能驅使眾生受生死之苦也。）
　　［三、念僧］，謂菩薩、羅漢聖僧，咸具種種功德，為世福田。時常專心繫想，念念不
忘，是名念僧。（菩薩，梵語具雲菩提薩埵，華言覺有情。羅漢，梵語具雲阿羅漢，華言無
學。）
　　［四、念戒］，謂佛所制之戒，能息諸惡，成就道品。猶如瓔珞，可以嚴身。時常專心
繫想，念念不忘，是名念戒。
　　［五、念施］，謂佈施能破慳貪，生長福果，及所施之後，無有悔心，亦不求報；但起
慈心，利益一切，時常專心繫想，念念不忘，是名念施。
　　［六、念天］，謂諸天善業成就，感報勝身，眾福具足；而我亦當修如是善業，感如是
身，時常專心繫想，念念不忘，是名念天。
<pb n="681"/>
　　［七、念休息］，謂於寂靜之處，閑居獨處，屏息一切緣務，則可修習聖道，時常專心
繫想，念念不忘，是名念休息。
　　［八、念安般］，安般，梵語具雲安那般那，華言遣來遣去，即出入息也。謂攝心靜慮
，數出入息，覺知長短，則能除諸妄想，時常專心繫想，念念不忘，是名念安般。
　　［九、念身］，謂此身頭目手足皮肉骨髓，何者是身？從何處來？為誰所造？於此終後
，當生何處？了知因緣假合，畢竟不實。即須晝夜精進，修習淨行，時常專心繫想，念念不
忘，是名念身。
　　［十、念死］，謂人之生，猶如夢幻，諸根不久，終當散壞；即須晝夜精修，以求出離
，時常專心繫想，念念不忘，是名念死。

<xa>十種心──念佛十種心</xa>
　　﹝出大寶積經﹞
　　彌勒菩薩白佛言：如佛所說，阿彌陀佛極樂世界功德利益，若有眾生，發十種心，隨一
一心，專念彼佛，是人命終，當得往生也。（梵語彌勒，華言慈氏。梵語阿彌陀，華言無量
壽。）
　　［一、無損害心］，念佛之人，於諸眾生，常起大慈之心，不加損害，令得快樂，是名
無損害心。
　　［二、無逼惱心］，念佛之人，身心安靜，於諸眾生，常起大悲之心，深加愍傷，令得
脫苦，是名無逼惱心。
　　［三、樂守護心］，念佛之人，於佛所說正法，當須不惜身命，守護愛惜，是名樂守護
心。
　　［四、無執著心］，念佛之人，常以智慧觀察於一切法，不生執著，是名無執著心。
　　［五、起淨意心］，念佛之人，能離世間雜染之法，復於利養等事，常生知足之心，是
名起淨意心。
　　［六、無忘失心］，念佛之人，求生淨土，成佛種智，於一切時，唸唸不捨，是名無忘
失心。
　　［七、無下劣心］，念佛之人，常行平等之心，於諸眾生，尊重恭敬，不生輕慢，是名
無下劣心。
　　［八、生決定心］，念佛之人，不著世間言論，於無上菩提之道，深生正信，畢竟不惑
，是名生決定心。（梵語菩提，華言道。）
<pb n="682"/>
　　［九、無雜染心］，念佛之人，修習功行，種諸善根，心常遠離一切雜染煩惱，是名無
雜染心。
　　［十、起隨念心］，念佛之人，雖觀如來相好，而不生愛著之心；於無念中，常念彼佛
，是名起隨念心。

<xa>十種方便</xa>
　　﹝出晉譯華嚴經﹞
　　［一、佈施方便］，謂修菩薩行者，心無慳吝，於身命財，悉皆喜捨，但欲利益眾生，
不求人之恩報，是為佈施方便也。
　　［二、持戒方便］，謂修菩薩行者，堅持禁戒，行頭陀行，威儀具足；不輕他人，於諸
塵境，心無染著，是為持戒方便也。（梵語頭陀，華言抖擻。）
　　［三、忍辱方便］，謂修菩薩行者，遠離顛倒瞋恚，而無彼我之想；於諸眾生，設有橫
逆侵加於己，悉能忍受，心無所動，是為忍辱方便也。
　　［四、精進方便］，謂修菩薩行者，於諸梵行，即當捍勞忍苦，勇猛無怠；其所得法，
唸唸思惟，不令忘失，是為精進方便也。（梵行，即淨行也。）
　　［五、禪定方便］，謂修菩薩行者，遠離一切五欲及諸煩惱，而於禪定解脫等法，銳意
修習，求證佛果，是為禪定方便也。（五欲者，色慾、聲欲、香欲、味欲、觸欲也。）
　　［六、智慧方便］，謂修菩薩行者，遠離愚癡煩惱，長養一切功德，歡喜愛樂，心無厭
足，開發慧解，成就菩提，是為智慧方便也。（梵語菩提，華言道。）
　　［七、大慈方便］，謂修菩薩行者，運平等大慈之心，利樂一切眾生，雖歷塵劫而不疲
厭，是為大慈方便也。（劫，梵語具雲劫波，華言分別時節。）
　　［八、大悲方便］，謂修菩薩行者，雖了知諸法元無自性，而能以平等大悲之心，代一
切眾生受諸苦惱，雖歷塵劫而不疲厭，是為大悲方便也。
　　［九、覺悟方便］，謂修菩薩行者，以無礙智慧，開示一切眾生，令其了悟本有覺性，
無所疑惑，是為覺悟方便也。
　　［十、轉不退法輪方便］，謂修菩薩行者，轉無上法輪，化導一切眾生，令其依教修學
，增長菩提，行位不退，是為轉不退法輪方便也。

<xa>十行僊</xa>
　　﹝出楞嚴經﹞
<pb n="683"/>
　　［一、地行僊］，謂其服食藥餌，能駐一期之壽，而不能輕舉，故名地行僊。（一期者
，從生至死也。）
　　［二、飛行僊］，謂其餐食黃精松柏之類，久而身輕，故名飛行僊。（黃精，藥名；松
柏者，謂松柏之葉也。）
　　［三、遊行僊］，謂其久服還丹，化形易骨，遊戲人間，故名遊行僊。（還丹者，謂神
僊九還之丹也。）
　　［四、空行僊］，謂其乘陰陽動靜，調氣固精，騰身履空，故名空行僊。
　　［五、天行僊］，謂其能鼓天池，咽津液，不交世欲，故名天行僊。（天池，即口也。
）
　　［六、通行僊］，謂其吞吸日月精華，作意存變，以延身命，歲久功成，遂有異見，通
世物情，故名通行僊。
　　［七、道行僊］，謂其能以咒術持身，術力成就，故名道行僊。
　　［八、照行僊］，謂其能繫念一境，澄凝精思，積久功成，照用顯發，故名照行僊。
　　［九、精行僊］，謂其內以坎男離女為匹配，外即采陰助陽，攝衛精氣，故名精行僊。
　　［十、絕行僊］，謂其存想世間有為功用，運想化理，超絕世間，故名絕行僊。

<xa>十魔</xa>
　　﹝出華嚴經隨疏演義鈔﹞
　　魔，梵語具雲魔羅，華言能奪命，謂能奪眾生智慧之命；又翻作障，能於修道之人而作
障難故也。
　　［一、蘊魔］，謂色受想行識五蘊為魔也。蓋貪著五蘊之法，起惑造業，障礙正道，遂
失智慧之命，是名蘊魔。
　　［二、煩惱魔］，謂一切煩惱之惑為魔也。蓋貪著五塵之境，起諸煩惱，障礙正道，遂
失智慧之命，是名煩惱魔。（五塵者，色塵、聲塵、香塵、味塵、觸塵也。）
　　［三、業魔］，謂一切惡業為魔也。蓋殺盜婬妄諸罪惡業，障礙正道，遂失智慧之命，
是名業魔。
　　［四、心魔］，謂一切我慢之心為魔也。蓋心懷貢高，常生憍慢，障蔽正道，遂失智慧
之命，是名心魔。
　　［五、死魔］，謂人壽盡命終為魔也。蓋業報已畢，捨離現生之處，障蔽修道，遂失智
慧之命，是名死魔。
<pb n="684"/>
　　［六、天魔］，謂欲界第六他化自在天為魔也。蓋此天為欲界之主，見人修道，以為失
我眷屬，空我宮殿，即興魔事，惱亂行者，令人障蔽正道，遂失智慧之命，是名天魔。
　　［七、善根魔］，謂著所修一切善法為魔也。蓋修行之人，或得一善，即生取著之心，
更不加修，由是障蔽正道，遂失智慧之命，是名善根魔。
　　［八、三昧魔］，梵語三昧，華言正定。謂著於所得禪定為魔也。蓋修禪之人，得一三
昧，久味耽著，不求升進，障蔽正道，遂失智慧之命，是名三昧魔。
　　［九、善知識魔］，謂慳吝於法而為魔也。蓋於一切諸法，起執著心，不能開導於他，
障蔽正道，令人遂失智慧之命，是名善知識魔。
　　［十、菩提法智魔］，梵語菩提，華言道。謂著一切法而為魔也。蓋修行之人，於菩提
之法，起智執著，堅守不捨，障蔽正道，遂失智慧之命，是名菩提法智魔。

<xa>十種鬼</xa>
　　﹝出楞嚴經﹞
　　［一、怪鬼］，謂此鬼宿因多貪，於物非理而取，故受此報；還托於物，即金銀草木等
精怪也。
　　［二、魃鬼］，謂此鬼宿因多婬，為色動亂身心，如風鼓物，故受此報；還托於風，而
成魃鬼也。（魃即旱魃。）
　　［三、魅鬼］，謂此鬼宿因多詐，唯憑詐偽，惑亂於人，故受此報；託附畜類，以成其
質，即狐狸等精，能魅惑人者也。
　　［四、蠱毒鬼］，謂此鬼宿因多怨，結怨在心，懷惡不捨，故受此報；假託毒類，以成
其質，即蛇虺等毒蟲，能蠱於人者也。
　　［五、癘鬼］，謂此鬼宿因多嗔，心常忿恚，故受此報；遇人年災命衰者，便入其身，
興諸苦惱，如癘疫、傅屍、骨蒸之類也。
　　［六、餓鬼］，謂此鬼宿因多慢，內無實德，空腹高心，陵人傲物，故受此報；寓氣為
質，不逢飲食，常困饑虛，是名餓鬼。
　　［七、魘鬼］，謂此鬼宿因多誑，常懷異謀，詐現有德，欺罔於人，故受此報；憑虛托
暗，迷惑昏睡之人，是名魘鬼。
　　［八、魍魎鬼］，謂此鬼宿因邪見，妄生執著，自謂明悟，故受此報；寓山川以托其形
，為木石之怪，是名魍魎鬼。
　　［九、役使鬼］，謂此鬼宿因多枉，勞心役思，常行不正，撓害無辜，故受此報；寓明
<pb n="685"/>
顯境，托以成形，而為擔沙、負石、走使之類，是名役使鬼。
　　［十、傳送鬼］，謂此鬼宿因爭訟，藏覆己罪，為人所訟，故受此報；託附於人，傳送
吉凶福禍之言，是名傳送鬼。

<xa>十纏</xa>
　　﹝出翻譯名義﹞
　　纏者，縛也。謂一切眾生，被此十法纏縛，不能出離生死之苦，證得涅槃之樂也。（梵
語涅槃，華言滅度。）
　　［一、無慚］，慚即慚天。謂人於屏處作諸過惡，不自慚恥也。
　　［二、無愧］，愧即愧人。謂於人所見處為諸過非，不知羞愧也。
　　［三、嫉］，嫉者，妒也。謂見他人榮富，心生妒忌也。
　　［四、慳］，慳者，吝也。謂人於世間貲財及出世間法財，不肯惠施也。
　　［五、悔］，悔者，恨也。謂所作之過，蒂（音帝）芥胸臆，不能自安也。（蒂芥者，
謂剌鞭也。）
　　［六、睡眠］，睡眠者，謂人昏懵不惺，常樂睡眠，無所省察也。
　　［七、掉舉］，掉舉者，搖動也。謂心念動搖，不能攝伏，於諸禪觀無由成就也。
　　［八、昏沉］，昏沉者，昏鈍沉墜也。謂神識昏鈍，懵然無知，不加精進之功，遂致沉
墜苦海也。
　　［九、嗔忿］，嗔忿者，恚怒也。謂人於違情之境，不順己意，便發恚怒，而忘失正念
也。
　　［十、覆］，覆者，藏也。謂隱藏所作過惡，惟恐人知，不能悔過而遷善也。

<xa>十使</xa>
　　﹝出法界次第﹞
　　使即驅役之義。謂此貪等十使，皆能驅役行者心神，流轉三界生死也。（三界者，欲界
、色界、無色界也。）
　　［一、貪使］，引取之心名為貪。謂於一切物及順情之境，引取無厭，是為貪使。
　　［二、嗔使］，忿怒之心名為嗔。謂於一切違情之境，即起忿怒，是為嗔使。
　　［三、癡使］，迷惑之心名為癡，謂於一切事理，無所明瞭，妄生邪見，起諸邪行，是
為癡使。
<pb n="686"/>
　　［四、慢使］，自恃輕他之心名為慢。謂由恃己種姓、富貴、才能，輕蔑於他，是為慢
使。
　　［五、疑使］，迷心乖理名為疑。謂若修戒定等法，不別真偽，暗鈍無明，猶豫無決，
是為疑使。
　　［六、身見使］，謂於名色陰入界中妄計有身，強立主宰，恆起我見，是為身見使。（
陰即色受想行識之五陰也。入即眼耳鼻舌身意六根，色聲香味觸法六塵，根塵相入，故名十
二入也。界即六根、六塵、六識之十八界也。）
　　［七、邊見使］，謂於斷常中，執斷非常，執常非斷。但執一邊，是為邊見使。（斷常
者，謂外道妄計此身死已不生，故名斷見；復計此身死已後當再生，故名常見。）
　　［八、邪見使］，謂邪心取理，不信因果，斷諸善根，作一闡提行，是為邪見使。（梵
語一闡提，華言信不具。）
　　［九、見取使］，謂於非真勝法中，謬計涅槃，心生取著，及行道之時，雖入種種觀門
，而真明未發，謬計所得為真、為勝，心生取著，是為見取使。（真勝法者，謂佛之正法，
為真、為勝也。梵語涅槃，華言滅度。真明未發者，謂本性之明，未顯發也。）
　　［十、戒取使］，謂於非戒中，謬以為戒，取以進行；如外道妄持雞狗等邪戒，執為正
戒，是為戒取使。（雞狗戒者，謂外道妄計前世從雞狗中來，即獨立、啖穢，而行苦行也。
）

<xa>十惡</xa>
　　﹝出法界次第﹞
　　惡即乖理之行。謂眾生觸境顛倒，縱此惑情，於身口意，動與理乖，成此十惡也。
　　［一、殺生］，殺生者，謂自殺，亦教人殺，斷害一切眾生之物命也。
　　［二、偷盜］，偷盜者，謂竊取他人一切財物也。
　　［三、邪婬］，邪婬者，謂非己妻妾，而行欲事也。
　　［四、妄語］，妄語者，謂好造虛言誑惑他人也。
　　［五、兩舌］，兩舌者，謂向此說是，向彼說非；或向彼說此，向此說彼，而使彼此乖
諍也。
　　［六、惡口］，惡口者，謂言語粗獷，毀辱他人，令其受惱也。
　　［七、綺語］，綺語者，謂乖背真實，巧飾言辭，令人好樂也。
　　［八、貪慾］，貪慾者，謂於順情之境，貪著樂欲，心無猒足也。
<pb n="687"/>
　　［九、瞋恚］，瞋恚者，謂於違情之境，不順己意，心生忿怒也。
　　［十、邪見］，邪見者，謂撥無因果，行邪見道心，無正信也。（撥者，絕也。）

<xa>十習因</xa>
　　﹝出楞嚴經﹞
　　［一、媱習因］，習即數習之義。媱習因者，謂媱習交接，研磨不休，故有火光於中發
動，二習交然，故有鐵床銅柱八熱地獄之報也。（八熱者，想獄、黑繩獄、堆壓獄、叫喚獄
、大叫喚獄、燒炙獄、大燒炙獄、無間獄也。）
　　［二、貪習因］，貪習因者，謂貪習之心，往來計算，發於相吸，吸攬不止，則感於水
，積風為寒，結水為冰，故有寒冰地獄之報也。（吸，入息也。）
　　［三、慢習因］，慢習因者，謂慢習交陵，發於相恃，憍縱馳騁，流逸不止，積致惡毒
，故有血河毒海灌吞之報也。
　　［四、嗔習因］，嗔習因者，謂嗔習交沖，發於相忤，故心熱發火，鑄氣為金，此業所
感，故有宮割斬斫等報也。（鑄氣為金者，謂熱惱不息，氣忿成堅也。宮即五刑中之宮刑也
。）
　　［五、詐習因］，詐習因者，謂詐習交誘，發於相調，詐偽之心，引起不住。此業所感
，故有杻械鞭杖等報也。（調者，戲也、弄也。）
　　［六、誑習因］，誑習因者，謂誑習交欺，發於相罔，誣罔不止，其心飛揚，如風鼓塵
，使人無見。故有騰擲飛墜漂淪等報也。
　　［七、冤習因］，冤習因者，謂冤習交嫌，發於衘恨，如陰毒人，心懷毒惡，此業所感
，故有投擲擊射等報也。
　　［八、見習因］，見習因者，謂見習交明，邪悟諸業，各執己見，互相是非，其事發於
違拒，故有勘問權詐，拷訊推鞫（音菊）等報也。
　　［九、枉習因］，枉習因者，謂枉習交加，發於誣謗，如讒賊人，逼枉良善，此業發現
，故感拘押按捺，迫蹙其體，瀝漉其血等報也。
　　［十、訟習因］，訟習因者，謂諍訟交喧其事，發於隱覆，如鑒照燭，不能隱藏，故有
業鏡、火珠，披露宿業對驗等報也。

<xa>十種見</xa>
　　﹝出瑜伽師地論﹞
<pb n="688"/>
　　［一、薩迦耶見］，梵語薩迦耶，華言身見。謂於五蘊法上，妄生執取，計我、我所，
是名薩迦耶見。（五蘊者，色蘊、受蘊、想蘊、行蘊、識蘊也。我者，謂五蘊法中強立主宰
，妄計為我也。我所者，即五蘊色身等也。）
　　［二、邊執見］，謂外道之人，於五蘊身見之中，執斷執常，隨執一邊，我見增長，是
名邊執見。（執斷執常者，謂外道自計我身死已不生，名為斷見；又計我身死已再生，名常
見也。）
　　［三、邪見］，謂外道之人，不了四諦因果之法，邪心推度，謂無此理，因斷滅出世善
根，是名邪見。（四諦因果者，苦諦、集諦，世間因果也；滅諦、道諦，出世間因果也。）
　　［四、見取］，謂外道之人，於六十二見，一一別計，為最為上，為勝為妙，堅固取執
，隨起言說，唯此諦實，餘皆虛妄。自謂由此見故，能得清淨解脫，而得出離，是名見取。
（六十二見，謂外道人，於色受想行識五陰中，每一陰各起四種見，則成二十見；約過去、
現在、未來，三世通而論之，則成六十見；以斷常二見而為根本，總成六十二見也。）
　　［五、戒禁取］，謂外道之人，於所受持若戒若禁，妄計為最為上，為勝為妙，隨起言
說，唯此諦實，餘皆虛妄；自謂由此戒禁，能得出離，是名戒禁取。
　　［六、貪見］，謂於欲界、色界、無色界一切順情之境，耽染取著，而起諸見，是名貪
見。
　　［七、恚見］，謂於一切違情之境，以忿怒心，損他有情。及於他所愛，起不饒益；於
他所不愛，而作饒益，是名恚見。
　　［八、慢見］，謂心生憍慢，計己為勝，視他為劣，是名慢見。
　　［九、無明見］，謂於真實理地，無所明瞭，執著邪見，是名無明見。
　　［十、疑見］，謂於諸諦之理，心懷猶豫，無決定見，是名疑見。（諸諦理者，謂苦集
滅道四諦之理也。）

<xa>十惡果報</xa>
　　﹝出華嚴經﹞
　　謂眾生前世造十惡業，感餓鬼、畜生、地獄三惡道報。受是苦盡，若生人中，餘業未盡
，每一惡中，復受二種果報，故名十惡果報也。
　　［一、殺生果報］，謂殺生之罪，能令眾生墮三惡道。若生人中，得二種果報：一者短
命，二者多病，是名殺生果報。
　　［二、偷盜果報］，謂偷盜之罪，亦令眾生墮三惡道；若生人中，得二種果報：一者貧
<pb n="689"/>
窮，二者共財不得自在，是名偷盜果報。
　　［三、邪婬果報］，謂邪婬之罪，亦令眾生墮三惡道；若生人中，得二種果報：一者妻
不貞良，二者不得隨意眷屬，是名邪婬果報。
　　［四、妄語果報］，謂妄語之罪，亦令眾生墮三惡道；若生人中，得二種果報：一者多
被誹謗，二者為他所誑，是名妄語果報。
　　［五、兩舌果報］，謂兩舌之罪，亦令眾生墮三惡道；若生人中，得二種果報：一者眷
屬乖離，二者親族弊惡，是名兩舌果報。
　　［六、惡口果報］，謂惡口之罪，亦令眾生墮三惡道；若生人中，得二種果報：一者常
聞惡聲，二者言多諍訟，是名惡口果報。
　　［七、綺語果報］，謂綺語之罪，亦令眾生墮三惡道；若生人中，得二種果報：一者言
無人信，二者語不明瞭，是名綺語果報。
　　［八、貪慾果報］，謂貪慾之罪，亦令眾生墮三惡道；若生人中，得二種果報：一者心
不知足，二者多欲無厭，是名貪慾果報。
　　［九、瞋恚果報］，謂瞋恚之罪，亦令眾生墮三惡道；若生人中，得二種果報：一者常
被他人求其長短，二者常被於他之所惱害，是名瞋恚果報。
　　［十、邪見果報］，謂邪見之罪，亦令眾生墮三惡道；若生人中，得二種果報：一者生
邪見家，二者其心諂曲，是名邪見果報。

<xa>十不增長業</xa>
　　﹝出瑜伽師地論﹞
　　［一、夢所作業］，夢所作者，謂夢中所為，非意思所起，亦非身口所作，是為不增長
業也。
　　［二、無知所作業］，無知所作者，謂無所知覺之人所作之業，皆非意思所起，是為不
增長業也。
　　［三、無故思所作業］，無故思所作者，謂身口所作之業，非故意所思而起，是為不增
長業也。
　　［四、不利不數所作業］，不利不數所作者，謂不以利養而作，亦不數數而作，是為不
增長業也。
　　［五、狂亂所作業］，狂亂所作者，謂癡狂昏亂之人，於身口所作，本非故意，亦非知
覺，是為不增長業也。
<pb n="690"/>
　　［六、失念所作業］，失念所作者，謂人既失正念，即同迷癡，凡所作業，不由意地而
起，是為不增長業也。
　　［七、非樂欲所作業］，非樂欲所作者，謂凡所作業，必從樂欲心起；若其所作，既非
樂欲，是為不增長業也。
　　［八、自性無記業］，自性無記者，謂無記性所作，非善因緣，亦非不善因緣，是為不
增長業也。（無記性者，謂不善不惡之性也。）
　　［九、悔所損業］，悔所損者，謂先所作業，既生慚愧，悔過遷善，其業即損，是為不
增長業也。
　　［十、對治所損業］，對治所損者，謂所作業，方便對治。如嗔心起時，即以慈悲治之
，其業損減，是為不增長業也。

<xa>十種說三世</xa>
　　﹝出華嚴經﹞
　　十種說三世者，謂三世各三，乃分九別，會別歸總，攝在一念；故以一融九，雖九而常
一，雖一而常九，一九無礙，十世圓融。經云：無量無數劫，解之即一念，知念亦無念，如
是見世間，是名十種說三世也。（劫，梵語具雲劫波，華言分別時節。）
　　［一、過去世說過去世］，謂過去世中，說過去世之事也。
　　［二、過去世說未來世］，謂過去世中，說未來世之事也。
　　［三、過去世說現在世］，謂過去世中，說現在世之事也。
　　［四、未來世說過去世］，謂未來世中，說過去世之事也。
　　［五、未來世說現在世］，謂未來世中，說現在世之事也。
　　［六、未來世說無盡］，謂未來世中，說未來世；未來之後，復有未來無窮盡之事也。
　　［七、現在世說過去世］，謂現在世中，說過去世之事也。
　　［八、現在世說未來世］，謂現在世中，說未來世之事也。
　　［九、現在世說平等］，謂現在世中，說現在世之事也。以現在為平等者，例過去、未
來之現在前後均齊也。
　　［十、現在世說三世即一念］，謂世由積念而成，故三世各三，而成九世，攝九世歸三
世，攝三世即一念。故合論云：十世古今，始終不離於當念也。

<xa>十利──粥有十利</xa>
<pb n="691"/>
　　﹝出摩訶僧祇律﹞
　　律云：佛住舍衛城時，難陀母作食，先飯比丘，然後自食；復作釜飯，逼上飯汁自飲，
即覺身內風除，宿食頓消。由是多水少米合煎，複用胡椒蓽茇調和，以奉世尊。由是佛聽比
丘，從今日後，許食粥，有十種利。時世尊即說偈曰：持戒清淨人所奉，恭敬隨時以粥施，
十利饒益於行者，色力壽樂辭清辯，宿食風除飢渴消，是名為藥佛所說，欲生人天常受樂，
應當以粥施眾僧。（梵語難陀，華言善歡喜。）
　　［一、資色］，謂資益身軀，顏容豐盛，故云資色。
　　［二、增力］，謂補益尪羸，增長氣力，故云增力。
　　［三、益壽］，謂補養元氣，壽算增益，故云益壽。
　　［四、安樂］，謂清淨柔軟，食則安樂，故云安樂。
　　［五、辯說］，謂滋潤喉吻，論議無礙，故云辯說。
　　［六、除風］，謂調和通利，風氣消除，故云除風。
　　［七、消宿食］，謂溫暖脾胃，宿食消化，故云消宿食。
　　［八、辭清］，謂氣無凝滯，辭辯清揚，故云辭清。
　　［九、除饑］，謂適充口腹，饑餒頓除，故云除饑。
　　［十、消渴］，謂喉吻沾潤，渴想隨消，故云消渴。

<xa>十過──飲酒十過</xa>
　　﹝出四分律藏﹞
　　［一、顏色惡］，謂飲酒之人，顏貌容色，因此變常，無有善相也。
　　［二、下劣］，謂飲酒之人，威儀不整，動止輕薄，人所賤惡也。
　　［三、眼視不明］，謂恣飲狂癡，瞻視昏瞀，而色境莫辨也。（瞀音務，目不明也。）
　　［四、現瞋恚相］，謂醉酒之人，行不善法，不顧親屬賢善，恣肆忿怒也。
　　［五、壞田業資生］，謂恣飲放逸，破費產業，資財散失也。
　　［六、致疾病］，謂飲酒過度，身體失調，以致疾病也。
　　［七、益斗訟］，謂醉酒發狠，與人爭競，不惜身命，而斗訟益增也。
　　［八、惡名流佈］，謂耽飲縱恣，棄捨善法，而丑名惡聲，遠近流佈也。
　　［九、智慧減少］，謂飲酒昏迷，狂騃（語駭切）愚癡，而智慧減少也。
　　［十、命終墮惡道］，謂朋狎飲酒，善行不修，惡業日增，命終之後，而墮惡道也。

<pb n="692"/>
<xa>十過──食肉十過</xa>
　　﹝出法苑珠林﹞
　　［一、眾生是己親］，謂一切眾生，輪迴五道，互相生育，遞為眷屬，以是因緣，今所
食肉，無非親者，故云眾生是己親。（五道者，天道、人道、餓鬼道、畜生道、地獄道也。
）
　　［二、見生驚怖］，謂一切眾生，護身惜命，與人無別；若見食肉之人，驚怖遠離，故
云見生驚怖。
　　［三、壞他信心］，謂世間行善之人，見沙門食肉者，即生譭謗，而言佛法中無有真實
沙門修梵行者，故云壞他信心。（梵語沙門，華言勤息。梵行即淨行也。）
　　［四、行人不應食］，謂菩薩為求出離生死，當修慈悲之行，少欲知足；若其食肉，則
不能出離，故云行人不應食。
　　［五、羅剎習氣］，梵語羅剎，華言速疾鬼。習氣者，先世餘習氣分也。謂沙門宿世曾
作羅剎眷屬，今雖出家，在佛法中，由昔餘習，見食肉者，歡喜親近，故云羅剎習氣。
　　［六、學術不成］，謂學道之人，若好食肉，則污染梵行；於如來無上聖道，出世解脫
，不得成就，故云學術不成。
　　［七、生命同己］，謂學道之人，應起慈心，諦觀一切眾生，惜命畏死，與己無別，須
當護惜，故云生命同己。
　　［八、天聖遠離］，謂食肉之人，諸天聖人，悉皆猒惡遠離，而不親近，故云天聖遠離
。
　　［九、不淨所出］，謂一切畜生，宿因不淨之業，以成不淨之身；其所食啖，又多不淨
。學道之人，欲修梵行，而食彼肉，則亦不淨，故云不淨所出。
　　［十、死墮惡道］，謂食肉之人，必多害物命，惡業日積，是以命終之後，應生惡道，
故云死墮惡道。（惡道，即餓鬼、畜生、地獄三惡道也。）

<xa>十大數</xa>
　　﹝出華嚴經﹞
　　十大數者，華嚴經阿僧祇品，心王菩薩問佛：云何阿僧祇，乃至不可說不可說？佛即為
說算數無盡之法，積成十種大數也。然數法有三等：一、下等數法，十十變之，即一變十，
十變百，百變千，千變萬等也；二、中等數法，百百變之，即一百洛叉為一俱胝等也；三、
上等數法，倍倍變之，即俱胝俱胝為一阿庾多等也。此之數法，唯佛能了。故佛自說：算數
<pb n="693"/>
之法，無窮無盡，以算諸佛清淨功德，及菩薩所入諸行願海，乃至世間一切無盡法也。（梵
語洛叉，華言十萬。梵語俱胝，華言百億。梵語阿庾多，亦云那由他，華言萬億。）
　　［一、阿僧祇］，梵語阿僧祇，華言無數。謂從一百洛叉為一俱胝，乃至至至為一阿僧
祇也。（至至者，數也。）
　　［二、無量］，謂從阿僧祇、阿僧祇為一阿僧祇轉，阿僧祇轉、阿僧祇轉為一無量也。
　　［三、無邊］，謂從無量、無量為一無量轉，無量轉、無量轉為一無邊也。
　　［四、無等］，謂從無邊、無邊為一無邊轉，無邊轉、無邊轉為一無等也。
　　［五、不可數］，謂從無等、無等為一無等轉，無等轉、無等轉為一不可數也。
　　［六、不可稱］，謂從不可數、不可數為一不可數轉，不可數轉、不可數轉為一不可稱
也。
　　［七、不可思］，謂從不可稱、不可稱為一不可稱轉，不可稱轉、不可稱轉為一不可思
也。
　　［八、不可量］，謂從不可思、不可思為一不可思轉，不可思轉、不可思轉為一不可量
也。
　　［九、不可說］，謂從不可量、不可量為一不可量轉，不可量轉、不可量轉為一不可說
也。
　　［十、不可說不可說］，謂從不可說、不可說為一不可說轉，不可說轉、不可說轉為一
不可說不可說也。

<xa>十一持──佛十一持</xa>
　　﹝出華嚴經並華嚴經疏﹞
　　［一、佛持］，謂如來色相之身，住持世間，能令眾生佛種不斷，是名佛持。
　　［二、法持］，謂如來法性之法，住持世間，能令眾生法種不斷，是名法持。
　　［三、僧持］，謂如來應化菩薩聖僧，住持世間，能令眾生僧種不斷，是名僧持。（菩
薩，梵語具雲菩提薩埵，華言覺有情。）
　　［四、業持］，謂如來見諸眾生，造作惡業，故現威猛勢力，逼令修善，如無猒足王假
現惡業之行，化諸眾生，是名業持。（無猒足王者，即華嚴經五十三參中第十七善知識也。
善財見王現威猛勢，將諸罪人，或斷手足，或以湯煮火焚，作諸惡業，調伏眾生是也。）
　　［五、煩惱持］，謂如來見諸眾生，行於邪行，貪著煩惱，故隨彼類示行貪慾，如婆須
蜜多女，假行欲事，令他入於三昧，而斷煩惱，是名煩惱持。（婆須蜜多女，即華嚴經五十
<pb n="694"/>
三參中第二十五善知識也。梵語三昧，華言正定。）
　　［六、時持］，謂如來最初發心之時，菩提大願而為其體，時時潤澤，無有間斷，是名
時持。（梵語菩提，華言道。）
　　［七、願持］，謂如來往昔因中發大誓願，修諸功德，持令不失，是名願持。
　　［八、供養持］，謂如來往昔修行之時，以諸供具持奉十方如來而為供養，是名供養持
。
　　［九、行持］，謂如來往昔勤修一切殊勝妙行，無量無邊，恆不猒足，是名行持。
　　［十、劫持］，劫，梵語具雲劫波，華言分別時節。謂如來於無量劫中，具修梵行功德
，而證道果，住持經劫，化諸眾生，是名劫持。
　　［十一、智持］，謂如來行滿功圓，證得一切種智，復以智慧辯才，說種種法，調伏眾
生，不令退失，是名智持。（一切種智者，謂知一切道，知一切種，即佛智也。）

<xa>十一事──月有十一事喻如來</xa>
　　﹝出大涅槃經﹞
　　［一、能破暗］，謂月盛滿之時，清光普照，能使一切大地，悉皆明朗。猶如來種種說
法，能破一切眾生無明大闇也。
　　［二、令見道非道］，謂月盛滿之時，普照大地，凡是路非路，令諸眾生，悉皆明見。
猶如來說法開示，正道邪道，人悉分別而知其可行不可行也。
　　［三、令見道邪正］，謂月盛滿之時，普照大地，凡路之邪正險夷，令諸眾生皆悉明見
。猶如來開示生死邪險之途，令趨涅槃平正之道也。（梵語涅槃，華言滅度。）
　　［四、除郁蒸得清涼］，謂月盛滿之時，雖遇炎暑，鬱結蒸熱，其或對之，自覺清涼之
氣襲人。猶如來說法，令人悉能遠離貪慾瞋恚愚癡生死之苦，而獲涅槃清涼之樂也。
　　［五、破壞螢火高心］，謂月盛滿之時，一切山河大地，無不普照，而螢火之光，悉皆
不現。猶如來出世，正法昭著，一切外道邪見光明，悉皆破壞也。
　　［六、息盜賊想］，謂月盛滿之時，一切幽暗，無不朗耀，盜賊竊取之想，自然屏息。
猶如來說法，令諸眾生，破無明暗，一切煩惱皆不復生也。
　　［七、除畏惡獸心］，謂月盛滿之時，一切幽暗，無不照燭，令諸曠野夜行之人，惡獸
出沒，悉能明見，而無怖畏之心。猶如來說法，開示眾生正見，煩惱蓋障，悉皆除滅也。
　　［八、開敷優缽羅華］，梵語優缽羅，華言青蓮。謂月盛滿之時，其光照故，華乃開敷
。猶如來說法開示明瞭，一切眾生所有心華，悉皆敷榮也。
<pb n="695"/>
　　［九、合蓮華］，謂月盛滿之時，其光照故，蓮華開而複合。猶如來說法開示明瞭，眾
生五欲覆蓋之心，不令發起也。（五欲者，色慾、聲欲、香欲、味欲、觸欲也。）
　　［十、發行人進路心］，謂月盛滿之時，一切道路邪正夷險，悉皆明白；行者之心，歡
喜前進。猶如來說法開示明瞭，令諸眾生勇猛進修，趣向大涅槃之道也。
　　［十一、令眾生受樂］，謂月盛滿之時，令人賞玩，生娛樂心。猶如來說法開示明瞭，
令諸眾生修習禪定，破諸煩惱，而得解脫之樂也。

<xa>十一事──師子吼喻十一事</xa>
　　﹝出涅槃經﹞
　　如來說法，每以師子吼為喻者，蓋表如來於大眾中，無畏而說，有此十一事也。
　　［一、破壞詐師子］，謂如來無畏宣說正法，則彼邪魔外道之說，自然摧破。猶真師子
王震吼，則彼詐作師子者，自失聲矣。
　　［二、試自身力］，謂如來無畏說法，以示如實智用，通達一切，了了分明，無有能壞
，亦無能勝。猶師子震吼，亦欲試其自身之力也。
　　［三、令住淨處］，謂如來無畏說法，專為開示一切眾生，令知諸佛所行清淨境界。猶
師子震吼，而自振其尾，令所住之處，除去塵垢而得清淨也。
　　［四、令諸子知處所］，謂如來無畏說法，專為開示一切邪見眾生，反邪向正，有所歸
依。猶師子震吼，亦令諸子，知其所住之處也。
　　［五、令群輩無怖］，謂如來無畏說法，為令一切眾生，出離生死，而無怖畏。猶師子
震吼，亦令群輩無怖心也。
　　［六、眠者得覺悟］，謂如來無畏說法，為令一切眾生為無明迷惑之所覆障者，悉皆開
曉。猶師子震吼，令群輩睡眠，皆得覺悟也。
　　［七、令諸獸不放逸］，謂如來無畏說法，為令一切眾生，守護身語，心不放逸；若有
行惡法者，悉知慚愧，而生悔心。猶師子震吼，令一切諸獸皆不放逸也。
　　［八、令諸獸依附］，謂如來以無畏力，宣說正法，為欲開示一切邪見眾生，悉令正信
，不為外道所惑。猶師子震吼，能令諸獸，離彼窟穴，悉來依附也。
　　［九、調大香象］，謂如來無畏說法，亦為破壞富蘭那等憍慢之心，令其調伏，而生正
信。猶師子震吼，調伏大香象也。（梵語富蘭那，無翻，外道名。）
　　［十、教告子息］，謂如來無畏說法，為令聲聞、緣覺自恥小乘之證，而嚮慕大乘之道
。猶師子震吼，教告子息，令其跳躍增進勇猛也。
<pb n="696"/>
　　［十一、莊嚴眷屬］，謂如來無畏說法，教諸菩薩，發廣大心，圓滿十力；亦令四部，
離諸邪見，不生怖畏。猶師子震吼，而自莊嚴其眷屬也。（十力者，一是處非處智力、二過
現未來業報智力、三諸禪解脫三昧智力、四諸根勝劣智力、五種種解智力、六種種界智力、
七一切至處道智力、八天眼無礙智力、九宿命無礙智力、十永斷習氣智力也。四部者，比丘
、比丘尼、優婆塞、優婆夷也。）

<xa>十一智</xa>
　　﹝出大般若經﹞
　　［一、世俗智］，謂世間有漏之智，不能出離生死，故名世俗智；亦云名字智，謂但有
其名，而無其理也。（有漏者，謂漏落三界生死也。）
　　［二、法智］，謂欲界苦集滅道四諦下，苦法等無漏之智，能斷欲界見惑煩惱，故名法
智。（無漏者，謂不漏落三界生死也。見惑者，謂意根對法塵起諸分別也。）
　　［三、類智］，謂色界、無色界四諦以欲界四諦比類而觀，從是斷上二界見惑，發苦類
等無漏之智，故名類智。
　　［四、苦智］，苦即逼迫之義。謂觀五陰等法，以無常、苦、空、無我得無漏智，故名
苦智。（五陰者，色陰、受陰、想陰、行陰、識陰也。無常者，謂五陰之身，終壞滅也。苦
者，謂此身受生死逼迫等苦也。空者，謂此身由四大假合而成，畢竟不有也。無我者，謂四
大各離，何者是我也。）
　　［五、集智］，集即招集之義。謂觀見、思煩惱之因，而能招集生死之果，得無漏智，
故名集智。（見、思者，見即見惑也，思謂眼等五根對色等五塵起諸貪愛也。）
　　［六、滅智］，滅即斷滅之義，謂斷滅見、思煩惱，得無漏智，故名滅智。
　　［七、道智］，道即能通之義。謂戒定慧之道，能通至涅槃；依此而修，得無漏智，故
名道智。（梵語涅槃，華言滅度。）
　　［八、他心智］，謂知欲界、色界，現在心、心所法及知無漏心、心所法，故名他心智
。（心、心所法者，心即心王，心所即受想行等也。）
　　［九、盡智］，謂我見苦已，斷集已，證滅已，修道已，如是念時，得無漏智，故名盡
智。
　　［十、無生智］，謂我見苦已，不復更見；我斷集已，不復更斷；我證滅已，不復更證
；我修道已，不復更修。如是想時，得無漏智，故名無生智。
　　［十一、如實智］，謂於一切法如實正知，無有罣礙，是佛之智，故名如實智。
<pb n="697"/>

<xa>十一善</xa>
　　﹝出成唯識論﹞
　　［一、信］，信者，謂於一切善法，忍可樂欲，而不疑也。有三種：一、信實有，謂於
諸法實事理中，深信忍故；二、信有德，謂於三寶真淨德中，深信樂故；三、信有能，謂於
世間、出世間一切善法，深信力故，能得能成，起希望故，是名為信。（三寶者，佛寶、法
寶、僧寶也。）
　　［二、慚］，慚即慚天，謂心常知慚，崇重賢善，恥昔過惡，則能對治無慚，息諸惡行
也。
　　［三、愧］，愧即愧人，謂心常知愧，不為暴惡，悔昔過非，則能對治無愧，息諸惡業
也。
　　［四、無貪］，謂於五欲順情等境，心生猒離，無所染著也。（五欲者，色慾、聲欲、
香欲、味欲、觸欲也。）
　　［五、無嗔］，謂於五欲違情等境，心常忍辱，不起忿怒也。
　　［六、無癡］，謂於一切理事等法，明解決了，無所迷惑也。
　　［七、勤］，謂於一切善法，精進修習，不生懈怠，圓滿善業也。
　　［八、安］，安即輕安，謂遠離粗重惱亂，及除障定之法，調暢身心，轉安適也。（粗
重惱亂，即貪瞋癡等是也。障定法，即散亂是也。）
　　［九、不放逸］，謂精進三業，於所斷之惑，所修之善，加功勇猛，速令成滿世間、出
世間一切善法，而無放逸也。（三業者，身業、口業、意業也。世間、出世間善法者，大人
所修五戒十善，名為世間；聲聞等所修戒定慧之法，名出世間也。）
　　［十、行捨］，謂精進三業，令心平等，寂靜而住，一切掉舉昏沉等障，悉皆捨離也（
掉者動也。）
　　［十一、不害］，謂於一切有情眾生，無所損惱，不加瞋恚，常運慈悲之心，拔其危苦
，與其安樂也。

<xa>十一宗──合九十五種外道為十一宗</xa>
　　﹝出華嚴經隨疏演義鈔﹞
　　宗即派也。謂外道教文傳習西域，不出十一宗；而九十五種外道，無不盡攝也。
　　［一、數論師，計冥諦生］，從數起論，名為數論。又論能生數，名為數論。其造數論
<pb n="698"/>
及學數論者，皆名數論師。計冥諦生者，百論云：從冥生覺，乃至神我，共成二十五諦；以
前二十四諦從神我而生，依神我為主，謂神我常覺明瞭，常住不壞，攝受諸法，是故執神我
是常、是一、是萬物因、是涅槃因也。（二十五諦者，冥初自性諦，即冥諦也；智大諦，即
覺也；我心諦；五唯諦，即色聲香味觸也；五大諦，即地水火風空也；五知根諦，即眼耳鼻
舌身也；五作業根諦，即口手足大便小便也；心平等根諦；神我諦，神我即識神也。）
　　［二、衛世師，計六句生］，梵語衛世，華言無勝。其人在佛前八百年出世，時人以其
晝避聲色，匿跡山藪；夜絕視聽，方行乞食，有似鵂鶹鳥，故名鵂鶹僊人。及獲五通，遂說
論十萬偈。謂證菩提，便欣入滅。六句生者：一者實，謂諸法體實，為德業所依；二者德，
即道德也；三者業，即作用也；四者大有，謂實、德、業同一有也；五者同異，謂如地望地
是同，望水即異，水火風等亦然；六者和合，謂諸法和合，如鳥飛空，忽至樹枝，住而不去
，法亦如是，由和合故，令有住也。（五通者，足不履地、知人心命、回眼千里、呼名即至
、石壁無礙也。）
　　［三、塗灰，計自在天生萬物］，塗灰，即外道名。謂此外道，計欲界第六自在天能生
萬物。
　　［四、圍陀論師，計那羅延天生四姓］，梵語圍陀，華言智論。梵語那羅延，華言鉤鎖
力士，謂其骨節鉤鎖而有力也。那羅延天能生四姓，謂口生婆羅門，兩臂生剎利，兩[月*
(比/土)]生毘舍，兩腳生首陀。（梵語婆羅門，華言淨行。剎利，梵語具雲剎帝利，華
言田主，即王種也。梵語毘舍，華言商賈。梵語首陀，華言農人。）
　　［五、安荼論師，計本際生］，梵語安荼（無翻），本際者，即過去世之初際也。謂此
外道，計世間最初，有大水時，有大安荼出生，形如雞卵，後為兩段，上為天，下為地，中
生一梵天，復能出生一切有命、無命之物。故計梵天是生萬物之主也。
　　［六、時散外道，計物從時生］，謂此外道自見草木等物，有時生華，有時生果，有時
作用或舒或卷，令彼枝條隨時榮枯，時雖微細不可見，以此華、實等，則知有時也。
　　［七、方論師，計方生人，人生天地］，方即四方。謂此外道，計四方能生人，人能生
天地；滅後還入於方也。
　　［八、路伽耶，計色心法皆極微作］，梵語路伽耶，華言順世。謂此外道，計色心等法
，皆從四大極微，能生粗色；雖是極微，其體實有。以世間粗物無常，極微之因不壞也。（
四大者，地大、水大、火大、風大也。）
　　［九、口力論師，計虛空為萬物因］，謂此外道，計從空生風，從風生火，從火生暖，
暖生水，水生凍，堅作地，地生五穀，五穀生命，命沒還歸虛空也。（五穀者，禾麻黍菽麥
<pb n="699"/>
也。）
　　［十、宿作論師，計苦樂隨業］，謂此外道，計一切眾生受苦樂報，皆隨宿世本業所作
。若有持戒精進，受身心苦，能壞本業；本業既盡，眾苦亦滅；眾苦滅故，即得涅槃。是故
計宿世所作，為一切因也。（梵語涅槃，華言滅度。）
　　［十一、無因論師，計自然生］，謂此外道，計一切萬物，無因無緣，皆自然生，皆自
然滅也。

<xa>十一色</xa>
　　﹝出大乘廣五蘊論﹞
　　色以質礙為義。謂眼、耳、鼻、舌、身、無表六種，即內色也；色、聲、香、味、觸五
種，即外色也。凡有十一種之別焉。
　　［一、眼］，謂眼根，有形質可見，故名色也。
　　［二、耳］，謂耳根，有形質可見，故名色也。
　　［三、鼻］，謂鼻根，有形質可見，故名色也。
　　［四、舌］，謂舌根，有形質可見，故名色也。
　　［五、身］，謂身根，有形質可見，故名色也。
　　［六、色］，謂眼根所見青黃赤白等色也。
　　［七、聲］，謂絲竹環珮等聲，以其實可聽聞，故名色也。
　　［八、香］，謂栴檀沉水及飲食等香，以其實可嗅聞，故名色也。
　　［九、味］，謂甘淡鹼苦等味，以其實可嘗知，故名色也。
　　［十、觸］，謂妙衣上服，柔軟細滑等觸，以其實有觸對，故名色也。
　　［十一、無表］，無表者，謂不可顯示之色也。如四禪天定中色，眼中一分淨色，皆不
可見，不可顯示；又如意識緣想過去種種境界，雖無表對，想境實見，故名無表色也。（四
禪天者，即色界初禪、二禪、三禪、四禪也。一分淨色，即眼識也。）

<xa>十一聲</xa>
　　﹝出華嚴經隨疏演義鈔﹞
　　［一、執受大種聲］，執即執持，受即領受。謂人於內四大種，有所執受也。而言聲者
，如手相擊，及語言等聲，皆由內四大種而出，故名執受大種聲。（四大種者，謂人身中地
水火風也。）
<pb n="700"/>
　　［二、不執受大種聲］，謂人於外四大種，無所執受，而言聲者，如風林駛水等聲，皆
由外四大而出，故名不執受大種聲。（外四大種者，謂世間地水火風也。）
　　［三、執受不執受大種聲］，謂如以手擊鼓等聲，手屬執受大種，鼓屬不執受大種，故
名執受不執受大種聲。
　　［四、世所共成聲］，謂世俗之人，或因談說，或因問答，而成於聲，故名世所共成聲
。
　　［五、成所引聲］，謂諸聖人所說法音，皆為引導眾生出離生死，而成於聲，故名成所
引聲。
　　［六、可意聲］，謂歡樂之聲，可適其意，故名可意聲。
　　［七、不可意聲］，謂愁苦之聲，違逆情意，故名不可意聲。
　　［八、俱相違聲］，謂不苦不樂之聲，亦不適意，亦不違情，與前可意、不可意聲相反
，故名俱相違聲。
　　［九、徧計所執聲］，謂外道於一切法，徧計有無，及常無常等，執著所說，而成於聲
，故名徧計所執聲。
　　［十、聖言聲］，聖即正也。謂見即言見，不見言不見，聞即言聞，不聞言不聞等，此
因正直而成於聲，故名聖言聲。
　　［十一、非聖言聲］，謂見言不見，不見言見，聞言不聞，不聞言聞等，此因非正直而
成於聲，故名非聖言聲。

<xa>十二大願──藥師如來十二大願</xa>
　　﹝出藥師如來本願功德經﹞
　　文殊師利菩薩白佛言：惟願演說諸佛名號，及本昔所發殊勝大願。佛言：東方過此十恆
沙等佛土之外，有世界名淨琉璃，彼土有佛，名藥師琉璃光如來。本行菩薩行時，發十二大
願。（梵語文殊師利，華言妙德。菩薩，梵語具雲菩提薩埵，華言覺有情。梵語琉璃，華言
青色寶。）
　　［一願］，願我來世於佛菩提得正覺時，自身光明熾然，照曜無量無數無邊世界，三十
二相、八十種好以為莊嚴；我身既爾，令一切眾生如我無異。（梵語菩提，華言道。三十二
相者，足安平相、千輻輪相、手指纖長相、手足柔軟相、手足縵網相、足跟滿足相、足趺高
好相、腨如鹿王相、手過膝相、馬陰藏相、身縱廣相、毛孔生青色相、身毛上靡相、身金色
相、身光面各一丈相、皮膚細滑相、七處平滿相、兩腋滿相、身如師子相、身端直相、肩圓
<pb n="701"/>
滿相、四十齒相、齒白齊密相、四牙白淨相、頰車如師子相、咽中津液得上味相、廣長舌相
、梵音深遠相、眼色如金精相、眼睫如牛王相、眉間白毫相、頂肉髻成相也。八十種好者，
一指爪狹長、二手足指圓、三手足各等無差、四手足圓滿、五筋脈盤結、六兩踝深隱、七行
步正直、八行步威容齊整、九行步安平、十行步有儀、十一回身顧視、十二支節殊勝、十三
骨節交結、十四膝輪圓滿、十五隱處妙好、十六身支潤滑、十七身容敦肅、十八身支堅固、
十九身支安定、二十身相端嚴、二十一身有圓光、二十二腹形方正、二十三臍深右旋、二十
四臍厚妙相、二十五肌膚勻淨、二十六手掌充滿、二十七手文深長、二十八唇色紅潤、二十
九面門圓滿、三十舌相長廣、三十一發聲威震、三十二音韻美妙、三十三鼻高修直、三十四
諸齒方整、三十五諸牙明潔、三十六目廣清淨、三十七眼相修廣、三十八眼睫齊整、三十九
雙眉修長、四十雙眉綺靡、四十一雙眉高朗、四十二耳厚修長、四十三兩耳相好、四十四容
儀端麗、四十五額廣圓滿、四十六身份殊勝、四十七首發修長、四十八首髮香潔、四十九首
發齊整、五十首發堅固、五十一首發光滑、五十二身份堅實、五十三身體莊嚴、五十四諸竅
清淨、五十五身力充美、五十六身相嚴好、五十七面輪修廣、五十八顏貌舒泰、五十九面顏
光澤、六十身支嚴淨、六十一毛孔出香、六十二面門出香、六十三首相妙好、六十四身毛纖
柔、六十五法音圓辯、六十六頂相高妙、六十七指網分明、六十八行不履地、六十九神力自
持、七十威德遠震、七十一音聲和雅、七十二觀機說法、七十三一音演說、七十四次第說法
、七十五等觀有情、七十六先觀後作、七十七相好具足、七十八頂骨堅實、七十九顏容奇妙
、八十胸臆妙好。）
　　［二願］，願我來世，得菩提時，身如琉璃，內外清淨，無復瑕垢，光明廣大，威德熾
然，身善安住，焰網莊嚴，過於日月；若有眾生，昏闇及夜，莫知方所，以我光故，隨意所
趣，作諸事業。
　　［三願］，願我來世，得菩提時，以無邊無限智慧方便，令無量眾生，受用無盡，莫令
一人有所乏少。
　　［四願］，願我來世，得菩提時，諸有眾生，行異道者，一切安立菩提道中；行聲聞、
辟支佛道者，皆以大乘而安立之。（辟支，梵語具雲辟支迦羅，華言緣覺。）
　　［五願］，願我來世，得菩提時，若有眾生，於我法中，修行梵行；此諸眾生，無量無
邊，一切皆得不缺減戒，具三聚戒，無有破戒起惡道者。（三聚戒者，攝律儀戒、攝善法戒
、饒益有情戒也。）
　　［六願］，願我來世，得菩提時，若有眾生，其身下劣，諸根不具，丑陋頑愚，聾盲跛
躄，身攣背傴，白癩癲狂；若復有餘種種身病，聞我名已，一切皆得諸根具足，身份成滿。
<pb n="702"/>
　　［七願］，願我來世，得菩提時，若有眾生，諸患逼切，無護無依，無有住處；遠離一
切資生醫藥，又無親屬，貧窮可愍。此人若得聞我名號，眾患悉除，無諸痛惱，乃至究竟無
上菩提。
　　［八願］，願我來世，得菩提時，若有女人，為諸惡之所逼惱，猒離女身，願捨女形，
聞我名已，轉女人身，成丈夫相，乃至究竟無上菩提。
　　［九願］，願我來世，得菩提時，令一切眾生，解脫魔網；若墮種種異見稠林，悉當安
立置於正見，次第示以菩薩行門。
　　［十願］，願我來世，得菩提時，若有眾生，種種王法，係縛鞭撻，牢獄應死，無量災
難，悲憂煎迫，身心受苦；此等眾生，以我福力，皆得解脫一切苦惱。
　　［十一願］，願我來世，得菩提時，若有眾生，飢火燒身，為求食故，作諸惡業；我於
彼所，先以最妙色香味食，飽足其身；後以法味，畢竟安樂。
　　［十二願］，願我來世，得菩提時，若有眾生，貧無衣服，寒熱蚊虻，日夜逼惱；我當
施彼隨用衣服，種種雜色，如其所好；亦以一切寶莊嚴具，華鬘塗香，鼓樂眾妓，隨諸眾生
所須之具，皆令滿足。

<xa>十二分經</xa>
　　﹝亦名十二部經，出大智度論﹞
　　［一、修多羅］，梵語修多羅，華言契經。契者，上契諸佛之理，下契眾生之機。經者
，法也，常也。十界同遵曰法，三世不易曰常，此聖教之總名也。又修多羅即是長行直說法
相，隨其義理長短，不以字數為拘也。（十界者，佛界、菩薩界、緣覺界、聲聞界、天界、
人界、修羅界、餓鬼界、畜生界、地獄界也。）
　　［二、祇夜］，梵語祇夜，華言應頌，又云重頌。謂應前長行之文，重宣其義，或六句
、四句、三句、二句，皆名頌也。
　　［三、伽陀］，梵語伽陀，華言諷頌。謂不頌長行，直說偈句。如金光明經中空品等是
也。
　　［四、尼陀羅］，梵語尼陀羅，華言因緣。如經中有人問，故為說是事；如律中有人犯
是事，故制是戒。如來所說一切根本緣起之事，皆名因緣。如法華經中，化城喻品，說宿世
因緣等是也。
　　［五、伊帝目多］，梵語伊帝目多，華言本事。謂說諸菩薩弟子因地所行之事。如法華
經中本事品云：藥王菩薩，於日月淨明德佛所，得法歡喜，即然身臂，以為供養；修諸苦行
<pb n="703"/>
，求菩提道。等是也。（梵語菩提，華言道。）
　　［六、闍多伽］，梵語闍多伽，華言本生。謂說佛菩薩本地受生之事。如涅槃經云：比
丘當知，我於過去，作鹿羆獐兔龍及作金翅鳥、粟散王、轉輪聖王之類。是也。（梵語比丘
，華言乞士。）
　　［七、阿浮達磨］，梵語阿浮達磨，華言未曾有，亦云希有。謂如佛初生時，即行七步
，足跡之處，皆有蓮華，放大光明，徧照十方世界，而發是言：我是度一切眾生生老病死者
。地大震動，天雨眾華，樹出音聲，作天妓樂，如是等無量希有之事是也。
　　［八、婆陀］，梵語婆陀，具雲阿波阤那，華言譬喻。謂如來說法，為鈍根者，假譬喻
以曉示之，令其開解。如法華經中，火宅、藥草等喻是也。
　　［九、優婆提舍］，梵語優婆提舍，華言論議。謂諸經中問答辯論諸法之事。如法華經
提婆達多品中，智積菩薩與文殊師利論說妙法等是也。（梵語提婆達多，華言天熱。梵語文
殊師利，華言妙德。）
　　［十、優阤那］，梵語優阤那，華言自說。謂無有人問，如來以他心智，觀眾生機，而
自宣說。如楞嚴會上，說五十種魔事，不待阿難請問。又如彌阤經，無有緣起，自告舍利弗
等是也。（五十種魔者，謂色受想行識五陰，各有十種也。梵語阿難，華言慶喜。梵語舍利
弗，華言鶖子。）
　　［十一、毗佛略］，梵語毗佛略，華言方廣。方者法也，廣者大也。又正理曰方，包富
曰廣。謂大乘方等經典，其義廣大，猶如虛空也。
　　［十二、和伽羅］，梵語和伽羅，華言授記。謂如來為諸菩薩、辟支、聲聞授作佛記。
如法華經云：汝阿逸多，於當來世，而成佛道，號曰彌勒。等是也。（辟支，梵語具雲辟支
迦羅，華言緣覺。梵語彌勒，華言慈氏，阿逸多，即彌勒字也。）

<xa>十二因緣</xa>
　　﹝出天台四教儀﹞
　　謂無明等展轉感果名因，互相由藉為緣，三世相續，無間斷也。（三世相續無間斷者，
謂由過去世無明、行為因，感現在世識乃至受，五者為果；由現在果，起愛、取、有三者，
為現在因；由現在因，感未來世生、老死之果，如是循環，無間斷也。）
　　［一、無明］，謂過去世煩惱之惑，覆於本性，無所明瞭，故曰無明。
　　［二、行］，謂過去世，身口造作一切善不善業，是名為行。
　　［三、識］，謂由過去惑業相牽，致令此識，投托母胎，一剎那間，染愛為種，納想成
<pb n="704"/>
胎，是名為識。（梵語剎那，華言一念。）
　　［四、名色］，名即是心，謂心但有名而無形質也；色即色質，即是身也。謂從托胎已
後，至第五個七日，名形位，生諸根形，四支差別，是名為色。（四支者，即兩手兩足也。
）
　　［五、六入］，謂從名色已後，至第六個七日，名發毛爪齒位，第七七日，名具根位，
六根開張，有入六塵之用，是名六入。（六根者，眼根、耳根、鼻根、舌根、身根、意根也
。六塵者，色塵、聲塵、香塵、味塵、觸塵、法塵也。）
　　［六、觸］，謂出胎已後，至三四歲時，六根雖觸對六塵，未能了知生苦樂想，是名為
觸。
　　［七、受］，謂從五六歲至十二三歲時，因六塵觸對，六根即能納受前境好惡等事，雖
能了別，然未能起婬貪之心，是名為受。
　　［八、愛］，謂從十四五歲至十八九歲時，貪於種種勝妙資具及淫慾等境，然猶未能廣
遍追求，是名為愛。
　　［九、取］，謂從二十歲後，貪慾轉盛，於五塵境，四方馳求，是名為取。（五塵者，
色塵、聲塵、香塵、味塵、觸塵也。）
　　［十、有］，謂因馳求諸境，起善惡業，積集牽引，當生三有之果，是名為有。（因果
不亡為有，三有者，欲有、色有、無色有，即三界也。）
　　［十一、生］，謂從現世善惡之業，後世還於六道四生中受生，是名為生。（六道者，
天道、人道、修羅道、餓鬼道、畜生道、地獄道也。四生者，胎生、卵生、濕生、化生也。
）
　　［十二、老死］，謂從來世受生已後，五陰之身，熟已還壞，是名老死。（五陰者，色
陰、受陰、想陰、行陰、識陰也。）

<xa>十二入</xa>
　　﹝出法界次第﹞
　　入即涉入之義。謂六根、六塵互相涉入，故名十二入也。（六根者，眼根、耳根、鼻根
、舌根、身根、意根也。六塵者，色塵、聲塵、香塵、味塵、觸塵、法塵也。）
　　［一、眼入］，謂眼根對色，即能見色，是名眼入。
　　［二、耳入］，謂耳根對聲，即能聞聲，是名耳入。
　　［三、鼻入］，謂鼻根對香，即能嗅香，是名鼻入。
<pb n="705"/>
　　［四、舌入］，謂舌根對味，即能嘗味，是名舌入。
　　［五、身入］，謂身根對觸，即能覺觸，是名身入。
　　［六、意入］，謂意根對法，即能分別於法，是名意入。
　　［七、色入］，謂一切可見之色，而對於眼，是名色入。
　　［八、聲入］，謂一切可聞之聲，而對於耳，是名聲入。
　　［九、香入］，謂一切可嗅之香，而對於鼻，是名香入。
　　［十、味入］，謂一切可嘗之味，而對於舌，是名味入。
　　［十一、觸入］，謂一切可覺之觸，而對於身，是名觸入。
　　［十二、法入］，謂一切可分別之法，而對於意，是名法入。

<xa>十二頭阤行</xa>
　　﹝出十二頭阤經﹞
　　梵語頭阤，華言抖擻。謂能抖擻煩惱之塵垢也。蓋比丘當離憒鬧，不樂飾好，心絕貪求
，無諸憍慢，清淨自活，以求無上正真之道，故有十二種之行焉。（梵語比丘，華言乞士。
）
　　［一、住阿蘭若處］，梵語阿蘭若，華言寂靜處。謂比丘當住於空閑寂靜之處，身離憒
鬧，心離欲塵，永絕攀緣，求無上道，是為頭阤行也。
　　［二、常行乞食］，謂比丘離諸貪求，不受他請，常行乞食，以資色身，助成道業。若
得食時，或好或惡，不起分別增減之念；若不得食，亦無嫌恨，得與不得，心常平等，是為
頭阤行也。
　　［三、次第乞食］，謂比丘乞食之時，不著於味，不輕眾生，不擇貧富，常平等一心次
第而乞，是為頭阤行也。
　　［四、一食］，謂比丘修道，應作是念：我求一食尚多有所妨，何況小食、後食，若不
自損，則失半日之功，不能一心行道。是故斷數數食，受一食法，是為頭阤行也。（小食者
，晨時食也；後食者，過中食也。）
　　［五、節量食］，謂比丘所乞之食，當作三分。若見渴乏者，以一分施之。又減一搏食
，至空靜處，置淨石上，施諸禽獸。若不見睏乏者，但食三分之二，亦留一分，不得盡食。
如此，則身輕安隱，易消無患，不廢行道。若貪心極啖，則腹脹氣塞，妨損道業。是故節食
為頭阤行也。
　　［六、過中不飲漿］，漿即果漿、蜜漿之類，謂比丘修道，於種種漿，日若過中，悉不
<pb n="706"/>
得飲。若飲者，則心樂著，貪求無猒，不能一心修習善法，是故過中不飲漿，為頭阤行也。
　　［七、著弊衲衣］，謂比丘不貪服飾，不求好衣，但於聚落中拾陳舊廢棄之物，浣濯令
淨，作為衲衣，覆除寒露而已。若貪新好，則多追求，以損道行；又能招致賊盜，是故著弊
衲衣為頭阤行也。
　　［八、但三衣］，三衣者，九條、七條、五條袈裟之衣也。謂比丘少欲知足，衣取蓋形
，不多不少。如白衣之人，畜種種衣，及外道苦行，裸形無恥，皆不合中道。是故佛弟子捨
此二邊，但受三衣為頭阤行也。（梵語袈裟，華言不正色，言九條、七條、五條者，此袈裟
上中下之等第也。）
　　［九、塚間坐］，謂無常苦空之觀，是佛法之初門，能令猒離三界。比丘住於塚間，常
見死屍，臭爛狼籍，火燒鳥啄，則無常不淨之想，易得成就，是故塚間坐為頭阤行也。（無
常者，謂五陰之身，終歸壞滅也。苦者，謂由此身而受生死逼迫等苦也。空者，謂此身由四
大假合而成，畢竟不有也。）
　　［十、樹下坐］，謂比丘於塚間不得道者，當至樹下，思惟求道。如佛生時，成道、轉
法輪、般涅槃，皆在樹下。有如是因緣，是故比丘如佛所行，當樹下坐，為頭阤行也。（梵
語涅槃，華言滅度。）
　　［十一、露地坐］，謂比丘在樹下坐，如住半捨，蔭覆涼樂，故生愛著；又慮雨漏濕冷
，鳥屎污身，毒蟲所擾，於是思惟露地而坐，隨意快樂，月光徧照，令心明利，易入空定。
是故露地坐為頭阤行也。
　　［十二、但坐不臥］，謂比丘四威儀中，坐為第一，食易消化，氣息調和，可以入道。
若懈怠睡眠，諸煩惱賊常伺其便。若行若立，心動難攝。是故比丘常當安坐，脅不至席，為
頭陀行也。（四威儀，即行住坐臥之威儀也。）

<xa>十二惡律儀</xa>
　　﹝出雜阿毗曇心論﹞
　　惡律儀者，謂法所不應作之律儀。
　　［一、屠羊］，屠者，殺也。謂人或以自食，而常宰殺；或因取利販賣，而常宰殺，是
為惡律儀。
　　［二、養雞］，謂因嗜其肉味，以充口體，常自畜養，意圖烹殺，是為惡律儀。
　　［三、養豬］，謂或因自欲充於口腹，或因販賣求利，以資其生，而畜養之者，是為惡
律儀。
<pb n="707"/>
　　［四、捕鳥］，謂以殺心故，網捕禽鳥，或食或賣，傷害生命，是為惡律儀。
　　［五、捕魚］，謂以殺心故，而用網罟取捕諸魚，或食或賣，傷害物命，是為惡律儀。
　　［六、獵師］，謂以殺心故，獵捕一切禽獸，或食或賣，傷害物命，是為惡律儀。
　　［七、作賊］，謂見一切物，常懷劫盜之心，不思物各有主，妄行攘竊，賊害於人，是
為惡律儀。
　　［八、魁膾］，魁膾者，為官操刃行刑之人。謂人本同類，彼雖犯法，理固當死；然習
為操刃之業，以害其生，實為惡行，是為惡律儀。
　　［九、守獄］，謂為獄吏，守其牢獄，以杻械枷鎖，非理陵虐罪因（編者註：『因』疑
為『囚』字），無慈善心，是為惡律儀。
　　［十、咒龍］，謂習諸邪法咒術，咒於龍蛇，以為戲樂，是為惡律儀。
　　［十一、屠犬］，謂殺犬以資利養，是為惡律儀。
　　［十二、伺獵］，謂作獵主，伺捕禽獸，以利其生，而自積罪業，是為惡律儀。

<xa>十二妄想</xa>
　　﹝出楞伽經﹞
　　經云：當說妄想、自性分別，隨境有異，一切愚夫，計著有無，故有十二種也。
　　［一、言說妄想］，謂計著種種妙音歌詠之聲，以為有性，是名言說妄想。
　　［二、所說事妄想］，謂凡所說事，窮其自性，惟聖智所知；凡愚不了，但依彼事，而
生言說，是名所說事妄想。
　　［三、相妄想］，謂隨事起見，猶如渴鹿奔逐陽焰，作於水想，如於地水火風，執有堅
濕暖動之性，然不知性本融通，於一切法相，虛妄計著，是名相妄想。
　　［四、利妄想］，謂樂著世間種種金銀珍寶等財利，而不知此物，本是虛幻；凡夫不了
，而起貪著，是名利妄想。
　　［五、自性妄想］，謂執持諸法，起自性見，以自為是，餘皆為非，是名自性妄想。
　　［六、因妄想］，謂於因緣所生之法，起有無等見，妄想分別，成生死因，是名因妄想
。
　　［七、見妄想］，謂於五陰等法，妄計有無、一異，起諸邪見，執著分別，是名見妄想
。（五陰者，色陰、受陰、想陰、行陰、識陰也。有無者，計有即常見，計無即斷見。一異
者，計五陰之法為一為異也。）
　　［八、成妄想］，謂於假名實法上，計我、我所，而起言說，成決定論，是名成妄想。
<pb n="708"/>
（假名者，謂名字虛假也；實法者，謂五陰之法是實有也。我、我所者，我即假名，我所即
五陰色身等也。）
　　［九、生妄想］，謂計一切法若有若無，皆從緣起而生分別，是名生妄想。
　　［十、不生妄想］，謂一切法皆先有體，不假因緣而生，是名不生妄想。
　　［十一、相續妄想］，謂於一切諸法，執此與彼，遞相系屬，計著分別，無有斷絕，是
名相續妄想。
　　［十二、縛不縛妄想］，謂於一切法，以情生著，故則成繫縛；若離妄想，則無繫縛。
凡夫不了，於此無縛解中，而生計著，是名縛不縛妄想。

<xa>十二隨眠</xa>
　　﹝出眾事分阿毗曇論﹞
　　謂欲等煩惱，長時隨逐，眠伏藏識之中，故名隨眠。（藏即含藏之義。藏識，即第八識
也。）
　　［一、欲貪］，謂於可意之境，愛染念著，而生悅樂也。
　　［二、瞋恚］，謂於不可意之境，無所愛樂，而自生嗔忿也。
　　［三、色貪］，謂於色界，愛樂淨法，貪著禪味也。
　　［四、無色貪］，謂於無色界，識處等定，愛樂可意，心生味著也。
　　［五、無明］，謂於事理等法，無所明瞭，障覆真性也。
　　［六、身見］，謂於五陰等法中，強立主宰，妄計為身也。（五陰者，色陰、受陰、想
陰、行陰、識陰也。）
　　［七、邊見］，謂於身見上計我，或斷或常，隨執一邊也。（計斷、常者，謂外道自計
此身死已不生，名斷見；又計此身死已更生，名常見也。）
　　［八、邪見］，謂由計斷、常，不信因果，以為無作無得，起見誹謗也。
　　［九、見取］，謂因此見，而能通至非非想天，信此非餘，執劣為勝。（非非想天，即
無色界天也。信此非餘者，謂自信己之所行，而於餘人所行，悉以為非也。）
　　［十、戒取］，謂執邪為道，非因計因。如持雞狗等戒，以為可得清淨解脫是也。（雞
狗等戒者，外道妄計，自謂前世從雞狗中來，即便獨足而立，及啖糞穢以為苦行也。）
　　［十一、慢］，謂貢高自舉，輕慢他人也。
　　［十二、疑］，謂於諦理不能解了，心生猶豫，是非不決也。（諦理者，即苦集滅道四
諦之理也。）
<pb n="709"/>

<xa>十二類生</xa>
　　﹝出楞嚴經﹞
　　謂諸有情，由顛倒妄想，起惑造業，隨業感報，各各不同，故有十二類也。
　　［一、卵生］，卵生者，從殼而出生也。謂此類有情，因虛妄顛倒之惑，起飛沉亂想之
業，惑業和合，故感此生之報，即魚鳥龜蛇之類是也。（飛沉者，若想念浮舉，則為飛禽；
若情念沉重，報為魚蛇之類也。）
　　［二、胎生］，胎生者，從胞胎而出生也。謂此類有情，因愛慾雜染之惑，起橫、豎亂
想之業，惑業相滋，故感此生之報，即人畜龍僊之類是也。（橫、豎者，人身豎，而畜生橫
也。因行正道，得為人類，故身豎；因行邪道，感生畜類，故身橫也。）
　　［三、濕生］，濕生者，從濕處而受生也。謂此類有情，因顛倒執著之惑，起翻覆亂想
之業，惑業和合，故感此生之報，即含蠢蠕動之類是也。（翻覆即飛伏也。因違義背信，翻
覆任情，遂感蠢蠕飛伏之類也。）
　　［四、化生］，化生者，無而忽有也。又離此舊形，易彼新質，為化生也。謂此類有情
，因顛倒變易之惑，起捨故取新亂想之業，惑業和合，故感此生之報，即轉蛻飛行之類是也
。（轉蛻飛行者，如蠶蛻形為蛾，如雀化蛤之類。）
　　［五、有色］，有色者，有形礙明顯之色也。謂此類有情，因顛倒障礙之惑，起精耀亂
想之業，惑業顯著，故感此生之報，即休咎精明之類是也。（休咎精明者，如星辰，吉者為
休，凶者為咎；爝火蚌珠，皆精明之類，爝火即螢火也。）
　　［六、無色］，無色者，無有形色也。謂此類有情，因顛倒銷散之惑，起陰隱亂想之業
。惑業暗昧，故感此生之報，即空散銷沉之類是也。（空散銷沉者，色盡心亡，猒空絕想，
沉冥幽隱，即無色界外道之類是也。）
　　［七、有想］，有想者，從憶想所生也。謂此類有情，因顛倒罔象之惑，起潛結亂想之
業，惑業和合，故感此生之報。即神鬼精靈之類是也。（罔象者，似有似無也。潛結者，潛
即隱伏，結即凝滯也。）
　　［八、無想］，無想者，想心昏迷，無所覺了也。謂此類有情，因頑鈍愚癡之惑，起枯
槁亂想之業，惑業和合，故感此生之報，即精神化為土木金石之類是也。（精神化為土木金
石者，如華表生精，如黃頭外道化為石是也。）
　　［九、非有色］，非有色者，謂雖有形色，而假他所成也。謂此類有情，因虛偽相待之
惑，起因依亂想之業，惑業相染，故感非有色相成色之報，即水母以蝦為目之類是也。（非
<pb n="710"/>
有色相成色者，如水母本無自類之色相，故曰非有色相，以水沫為身，以蝦為目，故曰成色
也。）
　　［十、非無色］，非無色者，因聲呼召而能成形也。謂此類有情，因相引妄性顛倒之惑
，起呼召亂想之業，惑業相附，故感非無色相無色之報，即咒詛厭生之類是也。（非無色相
無色者，如蝦蟆等，從自類生，不假他成，故曰非無色相，藉聲得生，故曰無色。咒詛猒生
者，咒詛亦呼召耳，猒即禱也，如蝦蟆以聲附卵，然後生長，非聲則壞；又孔雀，雌者聞雄
者鳴，即有娠，生雛，此等物類，若由厭禱而生也。）
　　［十一、非有想］，非有想者，謂借他之身以成自類也。謂此類有情，因誣罔顛倒之惑
，起迴互亂想之業，惑業和合，故感非有想相成想之報，即蒲盧等異質相成之類是也。（誣
罔即誑惑也，迴互猶轉換也。蒲盧，蜾羸也，取青蟲以為己子，乃誣罔迴互之義也。非有想
相成想者，如青蟲，非蒲盧之類，故曰非有想相而能成己之子，故曰成想也。）
　　［十二、非無想］，非無想者，謂雖親而成怨害也。謂此類有情，因怨恨顛倒之惑，起
殺害妄想之業。惑業和合，故感非無想相無想之報，即土梟等，附塊為兒；及破鏡鳥，以毒
樹果，抱為其子。子成，父母皆遭其食之類是也。（非無想相無想者，父母有愛，故曰非無
想相；後時成大，父母遭食，故曰無想也。土梟，食母鳥也；破鏡，食父獸也，形如貙而虎
眼。今雲鳥者，恐譯誤耳。）

<xa>十三事法</xa>
　　［一、住正戒］，謂出家之人，入於聚落乞食，當收攝身心，安住正戒，勿令毀犯也。
　　［二、住正威儀］，謂出家之人，乞食之時，當須正其容貌，端其威儀，令一切人生敬
信心也。
　　［三、住正命］，謂出家之人，當依佛制，乞食自活，資身進道，離於五種邪命之食也
。（五邪命者：詐現異相，自說功能，佔相吉凶，高聲現威，說所得利，以動人心也。）
　　［四、住正覺］，謂出家之人，當須覺了身為苦本，甚可厭惡。為正道故，而行乞食，
隨得支身，以除飢渴，勿令多貪，妨進道業也。（已上乞食四事。）
　　［五、依法］，謂出家之人，或於道場中經行，或於聚落內乞食，當須行步徐緩，遵其
法則也。
　　［六、依時］，謂出家之人，當念無常迅速，晝夜深自警悟，不可眠臥，妨損道業。遺
教經云：晝則勤心修習善法，無令失時；初夜後夜，亦勿有廢。是也。
　　［七、依處］，謂出家之人，欲求寂靜無為之樂，當離憒（古對切）鬧之處，獨處閑居
<pb n="711"/>
，思滅苦本也。
　　［八、依次］，謂出家之人，於大眾中，當依戒臘，資次而坐，勿令攙越。梵網經云：
先受戒者在前坐，後受戒者在後坐。是也。（已上威儀四事。）
　　［九、離貪］，謂出家之人，已住正戒，當制五根，勿令放逸。五欲之害，甚於毒蛇，
不應貪著也。（五根者，眼根、耳根、鼻根、舌根、身根也。五欲者，色慾、聲欲、香欲、
味欲、觸欲也。）
　　［十離嗔］，謂出家之人，當以慈悲為本，忍受惡罵之毒，如飲甘露；無令嗔恨。嗔之
為害，甚於猛火，常當防護，勿令得入也。
　　［十一、離取著］，謂出家之人，常以智慧觀察己身及以外物，皆悉虛幻，不應妄取執
著。遺教經云：持淨戒者，不得販賣貿易，安置田宅，及諸財寶，皆當遠離。是也。
　　［十二、離粗獷］，謂出家之人，當須柔軟和順，以成清雅之德，不應粗暴猛獷，有失
和敬之儀也。（和敬者，謂外同他善，內自謙卑也。）
　　［十三、離憍慢］，謂出家之人，當須謙敬卑下，折己慢幢，精進修道，不應自恃有德
，憍傲侮慢，貢高於人也。（已上離煩惱五事。）

<xa>十三緣──日冷十三緣</xa>
　　﹝出長阿含經﹞
　　［一緣］，謂須彌山，佉阤羅山，二山中間，有水，廣八萬四千由旬，其水生優缽羅等
雜華，互相照觸，日光為之生冷。（梵語須彌，華言妙高。梵語由旬，華言限量。梵語優缽
羅，華言青蓮。）
　　［二緣］，謂佉阤羅山，伊沙阤羅山，二山中間，有水，縱廣四萬二千由旬，其水生諸
雜華，互相照觸，日光為之生冷。（梵語伊沙阤羅，華言持軸。）
　　［三緣］，謂伊沙阤羅山，樹提阤羅山，二山中間，有水，廣二萬由旬，其水生諸雜華
，互相照觸，日光為之生冷。
　　［四緣］，謂善見山，樹提山，二山中間，有水，廣一萬二千由旬，其水生諸雜華，互
相照觸，日光為之生冷。
　　［五緣］，謂善見山，馬祀山，二山中間，有水，廣六千由旬，其水生諸雜華，互相照
觸，日光為之生冷。
　　［六緣］，謂馬祀山，尼彌阤羅山，二山中間，有水，廣一千二百由旬，其水生諸雜華
，互相照觸，日光為之生冷。（梵語尼彌阤羅，華言抱持。）
<pb n="712"/>
　　［七緣］，謂尼彌阤羅山，調伏山，二山中間，有水，廣六百由旬，其水生諸雜華，互
相照觸，日光為之生冷。
　　［八緣］，謂調伏山，金剛輪山，二山中間，有水，廣三百由旬，其水生諸雜華，互相
照觸，日光為之生冷。
　　［九緣］，謂金剛輪山，閻浮提地，二處中間，有水，映於日光，而日生冷。（梵語閻
浮提，華言勝金洲。）
　　［十緣］，謂南閻浮提河少，西拘耶尼水多，其水映於日光，而日生冷。（梵語拘耶尼
，華言牛貨。）
　　［十一緣］，謂西拘耶尼河少，東弗於逮水多，其水映於日光，而日生冷。（梵語弗於
逮，華言勝。）
　　［十二緣］，謂東弗於逮河少，北郁單越河多，其水映於日光，而日生冷。（梵語郁單
越，華言勝處。）
　　［十三緣］，謂日宮殿光，照大海水，水映日光，而日生冷。

<xa>十四無畏</xa>
　　﹝出楞嚴經﹞
　　謂觀世音菩薩，以金剛三昧，無作妙力，與諸十方三世六道一切眾生，同一悲仰，令諸
眾生，獲得十四種無畏功德也。（梵語三昧，華言正定。無作妙力者，謂不作意之力用也。
十方者，四方四維上下也。三世者，過去、現在、未來也。六道者，天道、人道、修羅道、
餓鬼道、畜生道、地獄道也。）
　　［一、不自觀音，以觀觀者］，不自觀音者，謂不隨聲塵所起知見也。以觀觀者，謂返
照自性也。不起知見，則無所妄；返照自性，則一切真寂，無復苦惱。故令受苦眾生，蒙此
真觀，即得解脫，是為無畏。經云：觀其音聲，即得解脫。是也。
　　［二、知見旋復］，在心曰知，在眼曰見。知見性熱，則屬於人（編者註：『人』疑為
『火』字）。謂菩薩能旋轉知見，以復真空。能令眾生，設入火難，自不能燒，是為無畏。
經云：設入大火，火不能燒。是也。
　　［三、觀聽旋復］，觀聽性動，則屬於水。謂菩薩能旋轉觀聽，以復真空。能令眾生，
設為大水所漂，自不能溺，是為無畏。經云：大水所漂，水不能溺。是也。
　　［四、斷滅妄想，心無殺害］，妄想作業，以殺為首。謂菩薩證悟實性，斷滅妄想，大
慈心發，無殺害念。能令眾生入彼羅剎鬼國，鬼自滅惡，是為無畏。經云：入諸鬼國，鬼不
<pb n="713"/>
能害。是也。（梵語羅剎，華言速疾鬼。）
　　［五、熏聞成聞，六根銷復］，同於聲聽，謂熏聞屬思，思其所聞，無性可得，則成真
聞。六根害人，兵刃無異。菩薩六根既皆銷滅，以復真空，一切塵境，同於聲聽。能令眾生
，當被害者，刀刃所加，段段折壞，是為無畏。經云：臨當被害，刀段段壞。是也。（六根
者，眼根、耳根、鼻根、舌根、身根、意根也。）
　　［六、聞熏精明，明徧法界］，謂菩薩從聞熏習，所成慧性，既得精明，明照十方，週
徧法界，幽暗即消。能令眾生雖被藥叉諸幽暗者，來近其側，目受明奪，自不能視，是為無
畏。經云：藥叉羅剎鳩槃荼鬼，雖近其傍，目不能視。是也。（梵語藥叉，亦云夜叉，華言
勇健。梵語鳩槃荼，華言甕形。）
　　［七、音性圓消，觀聽返入］，謂受虛妄聲塵繫縛，不異禁系枷鎖。菩薩以動靜之性俱
滅，則其觀聽返妄入真，聲塵解脫。能令眾生禁系等事，不能著身，是為無畏。經云：禁系
枷鎖，所不能著。是也。
　　［八、滅音圓聞，遍生慈力］，謂菩薩消滅音聲，圓成聞慧，則遍生慈力，能以大利，
令彼得樂。是以眾生經於險路，如行坦途；或遇惡寇，自不能劫，是為無畏。經云：經過險
路，賊不能劫。是也。
　　［九、熏聞離塵，色不能劫］，謂菩薩以思慧熏聞成性，離諸塵妄，不被色塵所劫。能
令一切性多婬人，貪慾不生，是為無畏。經云：能令一切多媱眾生，遠離貪慾。是也。
　　［十、純音無塵，根境圓融］，謂菩薩音性純淨，離諸妄塵，根境相入，圓融無礙。能
令懷忿恨人，瞋恚不生，是為無畏。經云：能令一切忿恨眾生，離諸瞋恚。是也。
　　［十一、銷塵旋明］，謂菩薩除暗銷塵，旋復性明。能令一切昏鈍無善心人，癡暗遠離
，是為無畏。經云：能令一切昏鈍性障，諸阿顛迦，永離癡暗。是也。（梵語阿顛迦，華言
無善心。）
　　［十二、融形復聞］，謂融形則礙滅，復聞則性真。故涉入世間而不壞世間之相，能徧
十方，供養微塵數佛，稟承其法，各為法子，以此無畏，施諸無子眾生，欲求男者，令得生
男。經云：能令無子眾生，欲求男者，誕生福德智慧之男。是也。
　　［十三、六根圓通，明照無二］，謂菩薩六根圓融，通達無礙，含攝法界，如大圓鏡，
明照無二。由此故能承順法門，受領無失，以此無畏，施諸無子眾生，欲求女者，即得生女
。經云：能令法界無子眾生，欲求女者，誕生福德柔順，眾人愛敬，有相之女。是也。
　　［十四、我一名與六十二恆河沙名，等無有異］，謂菩薩得真圓通，能令求福眾生，但
持我之名號，與彼俱持無數菩薩名號之人較量所得福德，等無有異，是為無畏。經云：能令
<pb n="714"/>
眾生持我名號，與彼共持六十二恆河沙諸法王子，二人福慧，正等無異。是也。

<xa>十五地──念誦忌十五地</xa>
　　﹝出一字佛頂輪王經﹞
　　念誦，即想念持誦神咒也。忌者，猶不宜也。經云：如來告金剛密跡王菩薩：若諸有情
，為欲調他怨惡之心迴伏者，欲消除一切災障者，或求滿足如意者，當擇空寂幽閑勝處，結
界建壇，淨身語意，供養聖像，誦持佛頂輪王咒，加持作法，若得成就，則所願滿足。不可
於神龍所護，及藥叉、羅剎等地，結界作法，若在此等不善之處，則鬼神得便，而來擾亂，
使所作行法，不得成就。是故當忌十五地也。（梵語藥叉，亦云夜叉，華言勇健。梵語羅剎
，華言速疾鬼。）
　　［一、神龍所護地］，謂有神龍護持之處，忌於結界建壇，誦咒作法，恐其侵惱，令所
作行法不得成就也。
　　［二、藥叉羅剎住地］，謂有藥叉等鬼神所住之處，忌於結界建壇，誦咒作法，恐其伺
於方便，擾亂行法，令不成就也。
　　［三、屍阤林地］，梵語屍阤，華言寒林，謂有死屍積聚之處，忌於結界建壇，誦咒作
法，以其臭穢不淨，妨於淨行，作法難成也。
　　［四、無佛法地］，謂如來正教所不到處，忌於結界建壇，誦咒作法，以無正教之法，
善神不來守護，行法難成也。
　　［五、虎狼住地］，謂有虎狼猛獸之處，忌於結界建壇，誦咒作法，以其威猛毒害，非
吉祥空閑之地，難以安住作法也。
　　［六、多蚊蟲地］，謂有蚊蚋聚集之處，忌於結界建壇，誦咒作法，以其能喧鬧，又能
[口*(帀)]人，不得寂靜，作法難成也。
　　［七、無雨地］，謂多旱無雨之處，忌於結界建壇，誦咒作法，以其泉源枯竭，人多渴
乏，絕於助緣，行法難成也。
　　［八、饒風地］，謂風常起之處，忌於結界建壇，誦咒作法，以其飄蕩多寒，妨於道行
，作法難成也。
　　［九、賊住地］，謂有盜賊所住之處，忌於結界建壇，誦咒作法，以其多損害心，妨於
道行，難以安住作法也。
　　［十、屠殺住地］，謂屠兒殺者所住之處，忌於結界建壇，誦咒作法，以其無慈悲心，
非吉祥空閑之地，行法難成也。
<pb n="715"/>
　　［十一、酤酒住地］，謂賣酒之處，忌於結界建壇，誦咒作法，以酒是起罪因緣，能令
眾生心生顛倒，妨於道行，作法難成也。
　　［十二、賣經像地］，謂販賣經卷佛像之處，忌於結界建壇，誦咒作法，以其不信因果
，無有善心，非吉祥空閑之地，難以安住作法也。
　　［十三、賣凶具地］，謂販賣刀杖弓箭殺生器具之處，忌於結界建壇，誦咒作法，以其
多殺害心，非吉祥空閑之地，難以安住作法也。
　　［十四、賣女地］，謂炫賣女色之處，忌於結界建壇，誦咒作法，以其穢污不潔，妨於
道行，作法難成也。
　　［十五、眾難地］，謂水火刀兵險難之處，忌於結界建壇，誦咒作法，以凶險多難，非
吉祥空閑之地，難以安住作法也。

<xa>十五種無明</xa>
　　﹝出鞞婆撤論﹞
　　［一、根本無明］，謂從無始之際，一念不覺，長夜昏迷，不了真理，能生一切諸惑煩
惱，是為根本無明。
　　［二、枝末無明］，謂心、心所法相應而起，即有貪嗔慢疑見等煩惱，是為枝末無明。
（心、心所法者，心即心王，心所即受想行也。）
　　［三、共無明］，謂一切結使，共相造作一切諸業，是為共無明。（結使者，謂一切煩
惱，能纏縛驅使於人入於生死也。）
　　［四、不共無明］，謂第七識無別體相，妄起染心，障蔽無漏聖法，恆不間斷，是為不
共無明。（第七識，即意識也。無漏者，謂不漏落生死也。）
　　［五、相應無明］，謂第七識，恆與貪癡見慢四惑相應而起，是為相應無明。
　　［六、不相應無明］，謂第七識，不與餘識外緣粗顯之境相應，是為不相應無明。（粗
顯之境者，謂色等五塵之境也。）
　　［七、迷理無明］，謂根本無明，障於中道之理，不能顯發，是為迷理無明。
　　［八、迷事無明］，謂見、思煩惱障蔽生死之事，不能出離，是為迷事無明。
　　［九、獨頭無明］，謂妄覺之心，不緣外境，孤然生起，生已增廣，是為獨頭無明。
　　［十、俱行無明］，謂心、心所法，常相隨逐，曾不捨離，是為俱行無明。
　　［十一、覆業無明］，謂一切結使，覆蔽諸業，不令人知，恐失名譽、利養、恭敬等，
是為覆業無明。
<pb n="716"/>
　　［十二、發業無明］，謂貪癡我見慢等，悉能發生一切惡業，是為發業無明。
　　［十三、種子、子時無明］，種子者，謂第八藏識，含藏一切染淨種子也。子時者，子
為十二時之首，以喻藏識為諸識之首也。蓋染習種子，蘊在藏識之中，未發顯時，是為種子
、子時無明。
　　［十四、行業果無明］，謂於十二因緣中，無明、行、愛、取、有，五者，煩惱是業因
；識等七者，是苦果，是為行業果無明。（十二因緣者，一無明、二行、三識、四名色、五
六入、六觸、七受、八愛、九取、十有、十一生、十二老死也。）
　　［十五、惑無明］，謂俱生分別及根本隨煩惱等惑，是為惑無明。（俱生分別者，謂最
初托胎，一念之識，與形俱生，即有分別也。根本隨煩惱者，即前根本無明也。）

<xa>十六觀門</xa>
　　﹝出觀無量壽佛經﹞
　　韋提希夫人願生西方極樂世界，兼為未來世眾生欲往生者，請佛世尊說其修行之法。故
佛令其觀彼依正之境，托境顯性，了境唯心，即得往生。此十六觀門所以說也。（梵語韋提
希，華言思惟。依正者，依即阿彌阤佛所依之土，正即阿彌阤佛相好之身也。）
　　［一、日觀］，謂正坐西向，諦觀落日，令心堅住，專想不移；見日欲沒，狀如懸鼓，
既見日已，閉目開目，皆令明瞭，是名日觀。
　　［二、水觀］，謂作水想，想水成已，當作冰想，既見冰已，作琉璃想，此想成已，見
琉璃地內外映徹，是名水觀。（梵語琉璃，華言青色寶。）
　　［三、地觀］，謂前想成時，開目閉目，不令散失，如此想者，即名粗見極樂國地。見
已分明，是名地觀。
　　［四、寶樹觀］，謂作七重行樹想，一一樹，高八千由旬，七寶映飾，珠網覆上。行行
相當，葉葉相次，生諸妙華，成七寶果。其葉千色，有大光明，照映三千世界，十方國土，
悉於中現，是名樹觀。（梵語由旬，華言限量。有八十六、十四、十里三等之不同。七寶者
，金、銀、琉璃、玻璃、硨磲、碼瑙、赤真珠也。三千者，大千、中千、小千也。十方者，
四方四維上下也。）
　　［五、八功德水觀］，八功德水者，一澄淨、二清冷、三甘美、四輕軟、五潤澤、六安
和、七除患、八增益也。謂想極樂國土有八池水，一一池水，從如意珠王生，分為十四支，
一一支作七寶妙色，黃金為渠，雜色金剛以為底沙。一一水中，有六十億七寶蓮華，一一華
，團圓正等十二由旬。其摩尼水，流注華間，演說苦空無常無我諸波羅蜜微妙法音。其八池
<pb n="717"/>
水，皆具八種功德，是名八功德水觀。（梵語摩尼，華言如意。苦者，謂由五陰之身，而受
生死逼迫等苦也。空者，謂此身由四大假合而成，畢竟不有也。無常者，謂此身等終歸壞滅
也。無我者，謂四大各離，何者是我也？梵語波羅蜜，華言到彼岸。）
　　［六、總觀］，謂眾寶國土，一一各有五百億寶樓，樓中有無量諸天，作眾妓樂；又有
樂器懸處虛空，如天寶幢，不鼓自鳴。此眾音中，皆悉念佛、念法、念僧。此想成已，名見
極樂世界寶樹、寶地、寶池，是為總觀。
　　［七、華座觀］，謂當作七寶蓮華想，一一華葉，作百寶色，縱廣二百五十由旬；一一
華葉，有百億摩尼珠王，以為映飾，放千光明。毗楞伽寶以為其台，台上有四寶幢，幢上寶
幔，如夜摩天宮，是名華座觀。（毗楞伽，梵語具雲釋迦毗楞伽，華言能勝。梵語夜摩，華
言善時分。）
　　［八、像觀］，像即佛像，謂欲想彼佛，先當想像，如閻浮檀金色，坐彼華上，見像坐
已，心眼得開，明見極樂國土，七寶莊嚴寶地寶池，寶樹行列，復想一大蓮華，在佛左邊；
一大蓮華，在佛右邊。觀世音、大勢至二菩薩坐左右華上，皆放光明，一一樹下，亦有三蓮
華，各有一佛、二菩薩像，徧滿彼國，此想成已，是名像觀。（梵語閻浮，華言勝金，樹名
。其樹林中有河，河底有金沙，名曰閻浮檀金也。）
　　［九、佛真身觀］，謂觀無量壽佛身相光明，身如百千萬億夜摩天閻浮檀金色。佛身高
六十萬億那由他由旬。眉間白毫，右旋宛轉，如五須彌山。佛眼如四大海水，青白分明。身
諸毛孔，流出光明，如須彌山。彼佛圓光，如百億三千大千世界。於圓光中，有百萬億那由
他恆河沙化佛，有眾多化菩薩，以為侍者。無量壽佛，有八萬四千相，一一相有八萬四千隨
形好；一一好，復有八萬四千光明；一一光明，徧照十方世界。欲觀無量壽佛者，從一相好
入，但觀眉間白毫，極令明瞭。見眉間白毫者，八萬四千相好，自然當現。見無量壽佛者，
即見十方無量諸佛，是名佛真身觀。（梵語那由他，亦云阿廋多，華言萬億。梵語須彌，華
言妙高。）
　　［十、觀世音觀］，謂想觀世音菩薩，身長八十萬億那由他由旬，身紫金色，頂有肉髻
，項有圓光，其圓光中，有五百化佛，一一化佛，有五百化菩薩，無量諸天以為侍者。舉身
光中，五道眾生一切色相，皆於中現。毗楞伽寶以為天冠，冠中有一立化佛，高二十五由旬
。菩薩面如閻浮檀金色，眉間毫相，流出八萬四千種光，光有無量化佛，一一化佛，有無數
化菩薩以為侍者。臂如紅蓮華色。手掌作五百億雜蓮華色。一一指端，有八萬四千畫，猶如
印文。以此寶手，接引眾生。足下有千輻輪相，其餘身相，眾好具足，如佛無異。唯頂上肉
髻，及無見頂相，不及世尊，是名觀世音觀。（五道者，天道、人道、餓鬼道、畜生道、地
<pb n="718"/>
獄道也。）
　　［十一、大勢至觀］，謂想大勢至菩薩，身量大小，亦如觀世音菩薩。圓光面各百二十
五由旬，舉身光明，照十方國，作紫金色。有緣眾生，皆悉得見。但見此菩薩一毫孔光，即
見十方無量諸佛淨妙光明，是故號為無邊光。以智慧光，普照一切，令離三塗，得無上力，
是故號為大勢至菩薩。天冠有五百寶華，一一寶華，有五百寶台，十方佛國廣長之相，皆於
中現。於肉髻上，有一寶瓶，盛諸光明，普現佛事。餘諸身相，如觀世音，等無有異，是名
大勢至觀。（三途者，刀途、血途、火途也。）
　　［十二、普想觀］，謂前想成已，當起自心生於西方極樂世界，於蓮華中結跏趺坐，作
蓮華合想。作蓮華開想，蓮華開時，有五百色光來照身想，作眼目開想，見佛、菩薩滿虛空
中，水鳥樹林及與諸佛所出音聲，皆演妙法。見此事已，名見無量壽佛極樂世界，是為普想
觀。
　　［十三、雜想觀］，謂若欲至心生西方者，先觀丈六佛像，在池水上。阿彌阤佛神通如
意，於十方國變現自在。或現大身，滿虛空中。或現小身，丈六八尺。所現之形，皆真金色
，圓光化佛，及寶蓮華，如上所說。觀世音及大勢至，於一切處，身同眾生，但觀首相，知
是觀世音，知是大勢至，是名雜想觀。（梵語阿彌阤，華言無量壽。）
　　［十四、上輩生觀］（此觀於上品中，又分上中下三品）上輩上品上生者，謂欲生彼國
，當發三心：一者至誠心，二者深心，三者迴向發願心。具三心者，必生彼國。復有三種眾
生，當得往生，一者，慈心不殺，具諸戒行；二者，讀誦大乘方等經典；三者，修行六念，
迴向發願，願生彼國。此人精進勇猛，故阿彌阤佛與觀世音、大勢至無數化佛，百千比丘，
執金剛台，至行者前。阿彌阤佛放大光明照行者身，與諸菩薩授手迎接。行者自見其身，乘
金剛台，隨從佛後，如彈指頃，往生彼國。生彼國已，見佛聞法，即得悟無生法忍也。上輩
上品中生者，謂能於第一義，心不驚動，深信因果，不謗大乘，以此功德，求生極樂國土。
命欲終時，阿彌阤佛與觀世音、大勢至，無量大眾，持紫金台，至行者前，授手迎接，行者
自見坐紫金台，合掌讚佛，如一念頃，即生彼國七寶池中，佛及菩薩俱時放光，照行者身；
經於七日，得無生忍也。上輩上品下生者，謂亦信因果，不謗大乘，但發無上道心，以此功
德，求生樂國，命欲終時，阿彌阤佛及觀世音、大勢至，與諸菩薩，持金蓮華，來迎行者。
坐已，華合，即生七寶池中，七日乃得見佛。三七日後，於諸佛前，聞甚深法，經三小劫，
住歡喜地也。（六念者，謂念佛、念法、念僧、念天、念施、念戒也。梵語比丘，華言乞士
。無生法忍者，謂一切法本來不生，於此法中，而能忍可印證也。劫，梵語具雲劫波，華言
分別時節。小劫者，謂人壽八萬四千歲時，百年減一歲，如是減至十歲，又增至八萬四千歲
<pb n="719"/>
，此一增一減，為一小劫也。）
　　［十五、中輩生觀］（此觀於中品中，亦分上中下三品）中輩中品上生者，謂受持五戒
及八戒齋，不造五逆，無眾過患，以此善根，求生極樂世界，命欲終時，佛與比丘放金色光
，至其人所，演說苦空無常無我，讚歎出家，得離眾苦。行者歡喜，自見己身坐蓮華台，合
掌為佛作禮，即得往生極樂世界。蓮華尋開，聞眾音聲，讚歎四諦，即得阿羅漢道也。中輩
中品中生者，謂若一日一夜，持八戒齋，或持沙彌戒，或持具足戒，威儀無缺，以此功德，
求生極樂世界，命欲終時，見阿彌阤佛放金色光，持七寶蓮華，至行者前，授手迎接，行者
自見坐蓮華上，蓮華即合，生寶池中。七日華敷，合掌嘆佛，聞法歡喜，得須阤洹，經半劫
已，成阿羅漢也。中輩中品下生者，謂或有眾生，孝養父母，行世仁慈。此人命欲終時，遇
善知識，為其廣說佛國樂事，亦說四十八願。聞已命終，即生西方極樂世界。經七日已，遇
觀世音、大勢至，聞法歡喜，得須阤洹。過一小劫，成阿羅漢也。（五戒者，不殺、不盜、
不邪婬、不妄語、不飲酒也。八戒齋者，不殺、不盜、不邪婬、不妄語、不飲酒、不坐臥高
廣大床、不著華鬘衣、不觀聽歌舞戲樂、並過中不食也。五逆者，弒父、弒毋、弒阿羅漢、
出佛身血、破和合僧也。四諦者，苦諦、集諦、滅諦、道諦也。梵語阿羅漢，華言無學。沙
彌戒即十戒也。具足戒即二百五十戒也。梵語須阤洹，華言預流。四十八願者，一、願我剎
中，無地獄餓鬼畜生；二、願我剎中，無有女人；三、願我剎中，人欲食時，百味具足；四
、願我剎中，人所欲衣服，隨念即至；五、願我剎中，自地至虛空，皆有百寶宮殿；六、願
我剎中，人心相愛敬，無有憎嫉；七、願我剎中，人無有婬泆愚癡；八、願我剎中，人同一
善心，無有他念；九、願我剎中，人皆不聞不善之名；十、願我剎中，人知身如幻，無貪著
心；十一、願我剎中，天人形容，一類金色；十二、願十方世界，蜎飛蠕動，皆得為人；十
三、願十方諸天人民，皆作緣覺、聲聞；十四、願我剎中，人壽命無量；十五、願我剎中，
人所受快樂，皆如漏盡比丘；十六、願我剎中，人住正信位，離顛倒想；十七、願我剎中，
人說經行道，十倍於佛；十八、願我剎中，人盡通宿命；十九、願我剎中，人盡得天眼；二
十、願我剎中，人盡得天耳；二十一、願我剎中，人得他心智；二十二、願我剎中，人盡得
神足通；二十三、願十方眾生，聞我名號，皆生我剎；二十四、願我頂中光明，勝如日月百
千萬倍；二十五、願一切幽暗眾生，皆睹光明，來生我國；二十六、願十方眾生，蒙我光明
，觸其身者，過諸天人；二十七、願十方眾生，願生我國者，命終時，迎歸我國；二十八、
願十方眾生，係念於我一晝夜者，必生我剎；二十九、願十方眾生，十聲念我名號，必生我
剎，除五逆謗法者；三十、願十方眾生，前世作惡，聞我名號，壽終徑生我國；三十一、願
十方眾生，禮我名號，感諸天人，莫不致敬；三十二、願十方女人，聞我名號，壽終之後，
<pb n="720"/>
不復為女；三十三、願十方眾生，生我剎者，即補佛處；欲往他方設化，我以威力助往；三
十四、願我剎中，人欲往他方者，如其所願；三十五、願剎中菩薩，欲往他方供養諸佛，一
食之頃，即可遍至；三十六、願剎中菩薩，欲往十方供養諸佛既遍，是日未午，即還我剎；
三十七、願剎中菩薩，誦經說法，必得辯才智慧；三十八、願剎中菩薩，能演說法，其智慧
辯才，不可限量；三十九、願剎中菩薩，其身紫磨金色，與佛無異；四十、願剎中菩薩，欲
於寶樹中，見十方佛剎，即時應現；四十一、願剎中菩薩，雖少功德，亦能見我道場，樹高
四千由旬；四十二、願剎中一切天人，悉皆形色殊特，得天眼者，不辨名數；四十三、願我
剎中人，所欲聞法，自然得聞；四十四、願剎中菩薩，頂中皆有光明，無異於佛；四十五、
願他方菩薩，聞我名號，皆得解脫三昧；四十六、願他方菩薩，聞我名號，皆得成佛，常見
一切諸佛；四十七、願他方菩薩，聞我名號，即得不退轉地；四十八、願他方菩薩，聞我名
號，即得無生忍，於諸佛法，永不退轉也。）
　　［十六、下輩生觀］（此觀於下品中，亦分上中下三品）下輩下品上生者，謂或有眾生
，作諸惡業，雖不謗經，多造惡法，無有慚愧。命欲終時，遇善知識，為說大乘十二部經首
題名字，除卻千劫極重惡業；復教合掌稱南無阿彌阤佛。稱佛名故，除五十億劫生死之罪。
爾時彼佛，即遣化佛及化菩薩，至行者前，授手迎接。行者即見化佛光明，徧照其室，即便
命終，乘寶蓮華，生寶池中。經七七日，蓮華乃敷，二大菩薩放大光明，為說甚深十二部經
。聞已信解，發無上道心，經十小劫，得入初地也。下輩下品中生者，謂或有眾生，毀犯五
戒八戒及具足戒，不淨說法，無有慚愧；以惡業故，應墮地獄。命欲終時，地獄眾火，一時
俱至。遇善知識，以大慈悲，即為讚說阿彌阤佛十力威德，廣讚彼佛光明神力。此人聞已，
除八十億劫生死之罪，地獄猛火化為清涼之風，吹諸天華，華上皆有化佛、菩薩，迎接此人
。如一念頃，即得往生七寶池中蓮華之內。經於六劫，蓮華乃敷，二大菩薩以梵音聲為說大
乘甚深經典，應時即發無上道心也。下輩下品下生者，謂或有眾生，作不善業，五逆十惡，
具諸不善，應墮惡道，受苦無窮。臨命終時，遇善知識，為說妙法，教令念佛。彼人苦逼，
不遑念佛。善友告言：汝若不能念彼佛者，應稱無量壽佛。如是至心，令聲不絕，具足十念
，於唸唸中，除八十億劫生死之罪，見金蓮華，猶如日輪，住其人前。如一念頃，即生極樂
世界。滿十二大劫，蓮華乃開，二大菩薩以大悲音聲，為其廣說諸法實相，除滅罪法，即發
菩提之心也。（十二部經者，一契經、二重頌、三諷頌、四因緣、五本事、六本生、七希有
、八譬喻、九論議、十無問自說、十一方廣、十二授記也。梵語南無，華言皈命。初地者，
謂十地中初歡喜地也。十力者，知是處非處智力、知過現未來業報智力、知諸禪解脫三昧智
力、知諸根勝劣智力、知種種解智力、知種種界智力、知一切至處道智力、知天眼無礙智力
<pb n="721"/>
、知宿命無礙智力、知永斷習氣智力也。十惡者，一殺生、二偷盜、三邪媱、四妄語、五兩
舌、六惡口、七綺語、八貪慾、九瞋恚、十邪見也。十念者，以十稱佛號為一念，十念即百
稱佛號也。大劫，總成住壞空四中劫，為一大劫也。）

<xa>十六特勝</xa>
　　﹝出法界次第﹞
　　十六特勝者，勝於四念處等諸禪觀也。始從調心，終至非想。地地皆有觀照，能發無漏
善業，而無猒惡、自害之失，故受特勝之名也。（四念處者，一觀身不淨、二觀受是苦、三
觀心無常、四觀法無我也。無漏者，不漏落三界生死也。）
　　［一、知息入特勝］，息即鼻中氣息，謂數息調心之法。若闇心而數，則觀慧不明；今
既覺知息入，則照息分明，故解慧易發，是為特勝。
　　［二、知息出特勝］，謂數息調心之法，若闇心而數，則觀慧不明，今既覺知息出，則
照息分明，故解慧易發，是為特勝。
　　［三、知息長短特勝］，謂調心既靜，而照了漸明，即便覺息入出長短之相，是為特勝
。
　　［四、知息遍身特勝］，謂從欲界定證未到地定時，即覺身及定法悉皆虛假，息之入出
，遍身微微，如有如無，是為特勝。（未到地定者，謂於欲界修色界定，身雖未到於彼，而
心已先證彼定也。）
　　［五、除諸身行特勝］，謂從未到地，若發初禪覺觀之法，則身心豁然開朗，所證境界
，悉皆虛假，空無我人；既無我人，誰作諸事？誰受禪定？是則顛倒所起身業，皆悉壞滅，
是為特勝。（覺觀者，謂初心在緣曰覺，細心分別禪味曰觀。）
　　［六、受喜特勝］，謂既與觀慧相應，若證初禪喜支，即能照了，而此喜支，則無過失
，是為特勝。（支，分也。）
　　［七、受樂特勝］，謂既與觀慧相應，若證初禪得樂支時，即能覺了，便於樂支，不起
見著，以無所受而受樂觸，是為特勝。
　　［八、受諸心行特勝］，謂既與觀慧相扶，若證初禪一心支時，即能照了一心，不起顛
倒；於一心中，獲得正受，是為特勝。
　　［九、心作喜特勝］，謂離初禪，入二禪時，常自照了，若發二禪內淨之喜，則此心真
喜，從觀慧而生，是為特勝。
　　［十、心作攝特勝］，謂既因觀慧得二禪一心支，即照了一心，攝諸亂想，顛倒不起，
<pb n="722"/>
是為特勝。
　　［十一、心作解脫特勝］，謂離二禪，入三禪時，常有觀慧，即能照了；雖得妙樂，心
不耽著，無累自在，是為特勝。
　　［十二、觀無常特勝］，謂離三禪，入四禪時，常修觀慧，發不動定，了達定中心識虛
誑，唸唸生滅，是為特勝。
　　［十三、觀出散特勝］，謂從四禪入虛空處時，加修觀慧，內外照了，而證空定，能離
色界緣空之識，自在消散，即能了達空定虛誑不實，心不愛著，是為特勝。
　　［十四、觀離欲特勝］，謂離虛空處定，入識處時，常以觀慧，內自推撿，離虛空處離
欲之心，於是發識處定，即能了達識定虛誑不實，心不愛著，是為特勝。
　　［十五、觀滅特勝］，謂離識處，入無所有處時，常以觀慧，照了所修之境，能修之心
，於是發無所有處定，即能了達無所有處虛誑不實，心不愛著，是為特勝。
　　［十六、觀棄捨特勝］，謂離無所有處，修非有想非無想定時，常以觀慧，觀察所修之
法，能修之心，於是發非想處定，即能了達非想處猶有細想，虛誑不實，非是涅槃安樂之法
，心不愛著，是為特勝。（梵語涅槃，華言滅度。）

<xa>十六大力</xa>
　　﹝出三昧弘道廣顯定意經﹞
　　佛赴阿耨達龍王請，為說無慾法，令諸菩薩修於清淨之行，當得此十六大力，調攝身心
而化眾生也。（梵語阿耨達，華言無熱惱。菩薩，梵語具雲菩提薩埵，華言覺有情。）
　　［一、志力］，謂菩薩心志，善能總持諸佛一切所說之法，化導眾生，是名志力。
　　［二、意力］，謂菩薩心意，同佛所行，於諸眾生，未得度者，悉願度脫，是名意力。
　　［三、行力］，行即進趣之義。謂菩薩能以精進之行，通達一切所說甚深法義，是名行
力。
　　［四、慚力］，謂菩薩以能慚愧，故遠離一切罪行，興起種種善法，是名慚力。
　　［五、強力］，謂菩薩於一切障難之中，而能堅忍不為非行，是名強力。
　　［六、持力］，謂菩薩於所受持之法，悉能宣演開導，而無遺忘，是名持力。
　　［七、慧力］，謂菩薩有大智慧，照了諸法皆空，雖億千魔兵而不能惱，是名慧力。
　　［八、德力］，謂菩薩修無慾行，具諸功德，離諸染著，是名德力。
　　［九、辯力］，謂菩薩有大辯才，於百千劫，隨解諸法，所說無礙，是名辯力。（劫，
梵語具雲劫波，華言分別時節。）
<pb n="723"/>
　　［十、色力］，謂菩薩色相端正，若帝釋、梵王及四天王詣菩薩所，一見之頃，黯然無
色，是名色力。（梵語釋提桓因，華言能天主，言帝釋者，華梵雙舉也。梵王，即大梵天王
也。四天王者，東方持國天王、南方增長天王、西方廣目天王、北方多聞天王也。）
　　［十一、身力］，謂菩薩之身，堅固清淨，猶如金剛，火不能燒，刀不能斷，於外道中
最勝獨尊，是為身力。
　　［十二、財力］，謂菩薩於眾珍寶，隨所念願，應時即至，是名財力。
　　［十三、心力］，謂菩薩知諸眾生性慾，能一其心而順化之，是名心力。
　　［十四、神足力］，謂菩薩化導眾生，能以神通具足之力，即現神變，而度脫之，是名
神足力。
　　［十五、弘法力］，謂菩薩於諸佛法，能廣為一切眾生宣說，使其聞之，而不斷絕，信
受奉行，等除眾苦，是名弘法力。
　　［十六、降魔力］，謂菩薩修習禪定，承順佛旨，能伏眾魔，是名降魔力。

<xa>十六知見</xa>
　　﹝出大智度論﹞
　　謂未見正道之人，於五陰等法中，強立主宰，妄計有我、我所，計我之心，歷於諸緣，
即有十六知見之別也。（五陰者，色陰、受陰、想陰、行陰、識陰也。我者，謂於五陰中妄
計有我也。我所，即五陰身等也。）
　　［一、我］，謂於五陰等法中，無明不了，妄計有我、我所之實，故名為我。
　　［二、眾生］，謂於五陰等法和合中，妄計眾共而生，故名眾生。
　　［三、壽者］，謂於五陰等法中，妄計有我，受一期果報，命有長短，故名壽者。（一
期者，謂人從生至死也。）
　　［四、命者］，謂於五陰等法中，妄計有我，命根成就，連持不斷，故名命者。
　　［五、生者］，謂於五陰等法中，妄計我能生起眾事，及計我來人中受生，故名生者。
　　［六、養育］，謂於五陰等法中，妄計我能養育他人，及計我從生已來，為父母養育，
故名養育。
　　［七、眾數］，謂於五陰等法中，妄計我有五陰、十二入、十八界等，眾法有數，故名
眾數。（十二入者，眼入、耳入、鼻入、舌入、身入、意入、色入、聲入、香入、味入、觸
入、法入也。十八界者，眼界、色界、眼識界；耳界、聲界、耳識界；鼻界、香界、鼻識界
；舌界、味界、舌識界；身界、觸界、身識界；意界、法界、意識界也。）
<pb n="724"/>
　　［八、人］，謂於五陰等法中，妄計我是能修行人，異於不能之人；及計我生人道，異
於餘道，故名為人。
　　［九、作者］，謂於五陰等法中，妄計我有身力手足，能有所作，故名作者。
　　［十、使作者］，謂於五陰等法中，妄計我能役使於他，故名使作者。
　　［十一、起者］，謂於五陰等法中，妄計我能起造後世罪福之業，故名起者。
　　［十二、使起者］，謂於五陰等法中，妄計我能令他起後世罪福之業，故名使起者。
　　［十三、受者］，謂於五陰等法中，妄計我之後身，當受罪福果報，故名受者。
　　［十四、使受者］，謂於五陰等法中，妄計我當令他受諸苦樂果報，故名使受者。
　　［十五、知者］，謂於五陰等法中，妄計我有五根，能知五塵，故名知者。（五根者，
眼根、耳根、鼻根、舌根、身根也。五塵者，色塵、聲塵、香塵、味塵、觸塵也。）
　　［十六、見者］，謂於五陰等法中，妄計我有眼根，能見一切色相；又計我能起諸邪見
、正見，故名見者。

<xa>十六大阿羅漢</xa>
　　﹝出法住記﹞
　　梵語阿羅漢，華言無學，謂其生死已盡，無法可學；又云無生，謂其斷見、思惑盡，無
復三界受生；又云應供，謂其應受人天供養；又云殺賊，謂其能殺煩惱之賊。以其皆具三明
六通，無量功德，故稱為大。此阿羅漢，承佛敕故，以神通力，延自壽量，住於世間，守護
正法，至今猶未入滅。若遇世間設大施無遮會時，即同諸眷屬，蔽隱聖儀，同於凡流，密受
供養，令施者得勝果報，饒益有情，是為十六大阿羅漢也。（三明者，天眼明、宿命明、漏
盡明也。六通者，天耳通、天眼通、宿命通、他心通、神足通、漏盡通也。）
　　［一、賓度羅跋囉惰闍尊者］，梵語賓度羅，華言不動，字也；梵語跋囉惰闍，華言捷
疾，姓也。此尊者與千阿羅漢，多分住在西瞿耶尼洲。（梵語瞿耶尼，華言牛貨。）
　　［二、迦諾迦伐蹉尊者］，梵語迦諾迦伐蹉（無翻），此尊者與五百阿羅漢，多分住在
北方迦濕彌羅國。
　　［三、迦諾迦跋釐惰闍尊者］，梵語迦諾迦跋釐惰闍（無翻），此尊者與六百阿羅漢，
多分住在東勝身洲。
　　［四、蘇頻阤尊者］，梵語蘇頻阤（無翻），此尊者與七百阿羅漢，多分住在北俱盧洲
。
　　［五、諾詎羅尊者］，梵語諾詎羅，華言鼠狼山，此尊者與八百阿羅漢，多分住在南贍
<pb n="725"/>
部洲。（梵語贍部，亦云閻浮提，華言勝金洲。）
　　［六、跋阤羅尊者］，梵語跋阤羅，華言好賢，此尊者與九百阿羅漢，多分住在耽沒羅
洲。
　　［七、迦哩迦尊者］，梵語迦哩迦（無翻），此尊者與千阿羅漢，多分住在僧伽荼洲。
　　［八、伐闍羅弗多羅尊者］，梵語伐闍羅弗多羅（無翻），此尊者與一千一百阿羅漢，
多分住在缽剌拏洲。
　　［九、戍博迦尊者］，梵語戍博迦（無翻），此尊者與九百阿羅漢，多分住在香醉山中
。
　　［十、半託迦尊者］，梵語半託迦（無翻），此尊者與一千三百阿羅漢，多分住在三十
三天。（三十三天即忉利天也。）
　　［十一、囉怙羅尊者］，梵語囉怙羅，華言執日，此尊者與一千一百阿羅漢，多分住在
畢利揚瞿洲。
　　［十二、那伽犀那尊者］，梵語那伽犀那（無翻），此尊者與一千二百阿羅漢，多分住
在半度波山。
　　［十三、因揭阤尊者］，梵語因揭阤（無翻），此尊者與一千三百阿羅漢，多分住在廣
脅山中。
　　［十四、伐那婆斯尊者］，梵語伐那婆斯（無翻），此尊者與一千四百阿羅漢，多分住
在可住山中。
　　［十五、阿氏多尊者］，梵語阿氏多（無翻），此尊者與一千五百阿羅漢，多分住在鷲
峰山中。
　　［十六、注荼半託迦尊者］，梵語注荼半託迦（無翻），此尊者與一千六百阿羅漢，多
分住在持軸山中。

<xa>十六游增地獄</xa>
　　﹝出經律異相並諸經要集﹞
　　謂八寒、八熱大獄，每獄有四門，門各有四獄，受苦眾生，於此諸獄，次第遊歷，其苦
轉增，故名十六游增地獄也。
　　［一、黑沙地獄］，謂熱風吹熱黑沙，沙著於身，皮骨燋爛，久受苦已，方出此獄，復
到沸屎地獄。
　　［二、沸屎地獄］，謂沸屎鐵丸，自然滿前，驅逼罪人，使抱鐵丸，燒其身手；復使撮
<pb n="726"/>
著口中，從咽至腹，通徹下過，無不燋爛。有鐵觜蟲，唼肉達髓，苦毒無量，久受苦已，方
出此獄，復到鐵釘地獄。
　　［三、鐵釘地獄］，謂獄卒捉罪人，偃熱鐵上，舒展其身，以釘釘其手足。週徧身體，
盡五百釘，苦毒無量，久受苦已，方出此獄，復到飢餓地獄。
　　［四、飢餓地獄］，謂獄卒捉罪人，撲熱鐵上，鎔銅灌口，從咽至腹，通徹下過，無不
燋爛，久受苦已，方出此獄，復到渴地獄。
　　［五、渴地獄］，謂獄卒將熱鐵丸，著罪人口中，燒其唇舌，通徹下過，無不燋爛，久
受苦已，方出此獄，復到一銅鑊地獄。
　　［六、一銅鑊地獄］，謂獄卒捉罪人，倒投鑊中，隨湯湧沸，上下迴旋，身已壞爛，久
受苦已，方出此獄，復到多銅鑊地獄。
　　［七、多銅鑊地獄］，謂獄卒捉罪人，倒投鑊中，舉身爛壞，以鐵鉤取置餘鑊中，苦毒
無量，久受苦已，方出此獄，復到石磨地獄。
　　［八、石磨地獄］，謂獄卒捉彼罪人，撲熱石上，舒展手足，以大熱石，壓其身上，回
轉揩磨，骨肉糜碎，苦毒無量，久受苦已，方出此獄，復到膿血地獄。
　　［九、膿血地獄］，謂膿血沸湧，罪人於中，東西馳走，湯其身體，頭面爛壞；又取膿
血食之，通徹下過，苦毒難忍，久受苦已，方出此獄，復到量火地獄。
　　［十、量火地獄］，謂有大火聚，其火焰然，獄卒驅逼罪人，手執鐵升，以量火聚，遍
燒身體，苦毒熱痛，呻吟號哭，久受苦已，方出此獄，復到灰河地獄。
　　［十一、灰河地獄］，謂縱廣各五百由旬，灰河沸湧，惡氣蓬[火*孛]，洄波相搏，
聲響可畏。從底至上，鐵刺縱橫，岸有劍林，枝葉華實皆是刀劍，罪人入河，隨波上下，洄
澓沉沒，鐵刺刺身，內外通徹，苦痛萬端。乃出灰河，至彼岸上，利劍割刺，身體傷壞，復
有豺狼，來嚙罪人，生食其肉，走上劍樹，劍刃下向，下劍樹時，劍刃上向，手攀手絕，足
踏足斷，皮肉墮落，筋脈相連，有鐵觜鳥，啄頭食腦，罪人復入灰河，隨波沉沒，鐵刺刺身
，皮肉爛壞，膿血流出，惟有白骨，漂浮於外，冷風來吹，尋便起立，宿對所牽，不覺忽至
鐵丸地獄。
　　［十二、鐵丸地獄］，謂有執鐵丸獄卒，驅其罪人，撮之手足爛壞，舉身火然，久受苦
已，方出此獄，復到釿斧地獄。
　　［十三、釿斧地獄］（釿音斤，劑斷也），謂獄卒捉彼罪人，撲熱鐵上，以熱鐵釿斧，
斫其手足及耳鼻身體，苦毒無量，久受罪已，方出此獄，復到豺狼地獄。
　　［十四、豺狼地獄］，謂豺狼競來[齒*齊]（音劑）嚙罪人，肉墮骨傷，膿血流水，
<pb n="727"/>
苦痛萬端，久受苦已，乃出此獄，復到劍樹地獄。
　　［十五、劍樹地獄］，謂諸罪人，入彼劍林，有暴風起，吹劍樹葉，墮其身上，頭面身
體，無不傷壞，有鐵觜鳥，啄其兩目，苦痛無量，久受苦已，乃出此獄，復到寒冰地獄。
　　［十六、寒冰地獄］，謂有大寒風，吹罪人身，舉體凍傷，皮肉墮落，苦毒叫喚，然後
命終。皆因眾生造極惡業，故墮此等諸地獄也。

<xa>十七種名──大乘修多羅有十七種名</xa>
　　﹝出妙法蓮華經論﹞
　　大乘即佛乘也。梵語修多羅，華言契經。法華文句云：論列十七種者，皆法華之異名，
所以顯示此經，甚深微妙之理，不可思議也。
　　［一、無量義經］，謂佛欲說法華一實相理故，先說此無量義處，蓋將以無量之義，會
歸於一實相之理。實相之中，妙義無窮，故名無量義經。
　　［二、最勝修多羅］，謂法華經唯談一乘實相之理，於三藏中，最勝極妙，更無有比，
故名最勝修多羅。（三藏者，經藏、律藏、論藏也。）
　　［三、大方廣］，無外曰大，正理曰方，包富曰廣，謂法華經唯談一乘實相之理，具此
三義，故名大方廣。
　　［四、教菩薩法］，謂法華經唯談一乘實相之理，如來以此教化一切善根成熟菩薩，隨
順法器，令其得證佛果，故名教菩薩法。（菩薩，梵語具雲菩提薩埵，華言覺有情。）
　　［五、佛所護念］，謂法華經唯談一乘實相之理，是佛自所證得；雖欲開示，但為眾生
根鈍，久默斯要，不務速說，故名佛所護念。
　　［六、諸佛秘密法］，謂法華經唯談一乘實相之理，此法甚深，唯佛能知，故名諸佛秘
密法。
　　［七、一切佛藏］，謂法華經唯談一乘實相之理，一切如來功德三昧，無不含攝，故名
一切佛藏。（梵語三昧，華言正定。）
　　［八、諸佛秘密處］，謂法華經唯談一乘實相之理，佛以善根未熟眾生，非是受法之器
，不即為其演說，故名諸佛秘密處。
　　［九、能生一切諸佛經］，謂法華經唯談一乘實相之理，三世諸佛，莫不由此而得成就
大菩提果，故名能生一切諸佛經。（三世者，過去、現在、未來也。梵語菩提，華言道。）
　　［十、一切諸佛之道場］，謂法華經唯談一乘實相之理，聞此法者，則能成就佛果菩提
，故名一切諸佛之道場。
<pb n="728"/>
　　［十一、諸佛所轉法輪］，謂法華經唯談一乘實相之理，諸佛出世，無不以此法門，摧
破一切眾生煩惱障礙，令得解脫，故名諸佛所轉法輪。
　　［十二、諸佛堅固舍利經］，謂法華經唯談一乘實相之理，乃是諸佛真如法身舍利，亙
古亙今，不遷不變，無有敗壞，故名諸佛堅固舍利經。（梵語舍利，華言骨身，謂生身舍利
；此雲舍利，乃法身舍利也。）
　　［十三、諸佛大巧方便經］，謂法華經唯談一乘實相之理，諸佛由此法門，既成大菩提
果已，復以廣大善巧方便，為諸眾生演說天人聲聞緣覺諸菩薩法，令其悟入佛之境界，故名
諸佛大巧方便經。
　　［十四、說一乘經］，謂法華經唯談一乘實相之理，顯示諸佛菩提究竟之體，非彼聲聞
、緣覺之所能證，故名說一乘經。
　　［十五、第一義住］，謂法華經唯談一乘實相之理，即是如來法身究竟所住之處，故名
第一義住。
　　［十六、妙法蓮華］，謂法華經唯談一乘實相之理，此之妙法，而獨以蓮華為喻者，蓋
妙法則權、實一體，蓮華乃華、果同時，故名妙法蓮華。（權、實者，聲聞、緣覺、菩薩三
乘為權；一佛乘即實也。華、果同時者，世間之華，先華後果；唯蓮華，華果同時，果即蓮
實也。）
　　［十七、最上法門］，謂法華經唯談一乘實相之理，一切無量名句所詮法義，無不含攝
，於諸經中，最勝最上，故名最上法門。

<xa>十八不共法</xa>
　　﹝出法界次第﹞
　　不共法者，謂諸佛之智內充，無畏之德外顯，一切功德智慧，超過物表，不與凡夫二乘
及諸菩薩共有也。（二乘者，聲聞乘、緣覺乘也。）
　　［一、身無失］，謂佛從無量劫來，常用戒、定、智慧、慈悲以修其身，此諸功德滿足
，故一切煩惱俱盡，是名身無失。（劫，梵語具雲劫波，華言分別時節。）
　　［二、口無失］，謂佛具無量智慧辯才，所說之法，隨眾機宜，皆得證悟，是名口無失
。
　　［三、念無失］，謂佛修諸甚深禪定，心不散亂，於諸法中，心無所著，得第一安隱處
，故名念無失。
　　［四、無異想］，謂佛於一切眾生，平等普度，心無揀擇，是名無異想。
<pb n="729"/>
　　［五、無不定心］，謂佛行住坐臥，常不離甚深勝定，是名無不定心。
　　［六、無不知已捨］，謂佛於一切法，悉皆照知方捨，無有一法不了知而捨之者，是名
無不知已捨。
　　［七、欲無減］，謂佛具眾善，常欲度諸眾生，心無厭足，是名欲無減。
　　［八、精進無減］，謂佛身心，精進滿足，常度一切眾生，無有休息，是名精進無減。
　　［九、念無減］，謂佛於三世諸佛之法，一切智慧相應滿足，無有退轉，是名念無減。
（三世者，過去、現在、未來也。）
　　［十、慧無減］，謂佛具一切智慧，無邊無際不可盡；故隨慧而說，亦無有盡，是名慧
無減。
　　［十一、解脫無減］，謂佛遠離一切執著，具二種解脫：一者，有為解脫，謂無漏智慧
相應解脫；二者，無為解脫，謂一切煩惱淨盡無餘，是名解脫無減。（無漏者，謂不漏落生
死也。無為者，謂稱性而修，無所作為也。）
　　［十二、解脫知見無減］，謂佛於一切解脫中，知見明瞭，分別無礙，是名解脫知見無
減。
　　［十三、一切身業隨智慧行］，謂佛現諸勝相，調伏眾生，稱智演說一切諸法，令其各
得解悟證入，是名身業隨智慧行。
　　［十四、一切口業隨智慧行］，謂佛以微妙清淨之語，隨智而轉，化導利益一切眾生，
是名一切口業隨智慧行。
　　［十五、一切意業隨智慧行］，謂佛以清淨意業，隨智而轉，入眾生心而為說法，除滅
無明癡暗之膜，是名意業隨智慧行。
　　［十六、智慧知過去世無礙］，謂佛以智慧照知過去世所有一切，若眾生法，若非眾生
法，悉能徧知無礙，是名智慧知過去世無礙。
　　［十七、智慧知未來世無礙］，謂佛以智慧照知未來世所有一切，若眾生法，若非眾生
法，悉能徧知無礙，是名智慧知未來世無礙。
　　［十八、智慧知現在世無礙］，謂佛以智慧照知現在世所有一切，若眾生法，若非眾生
法，悉能徧知無礙，是名智慧知現在世無礙。

<xa>十八空</xa>
　　﹝出大智度論﹞
　　［一、內空］，內即內身，謂三十六種不淨充滿，九孔常流，淨相不可得故，是名內空
<pb n="730"/>
。（三十六種者，毛、發、爪、齒、眵、淚、涎、唾、屎、尿、垢、汗、皮、膚、血、肉、
筋、脈、骨、髓、肪、膏、腦、膜、肝、膽、腸、胃、脾、腎、心、肺、生藏、熟藏、赤痰
、白痰也。九孔者，兩眼、兩耳、兩鼻、口、大便、小便也。）
　　［二、外空］，外即外色，謂愚夫為欲染故，觀所著色，妄以為淨，求其淨相，亦如我
身淨相不可得故，是名外空。
　　［三、內外空］，謂我身不淨，外亦如是，外身不淨，我亦如是，一等無異，淨相不可
得故，是名內外空。
　　［四、空空］，謂內身、外身、內外身俱空，而猶執空成病，復以空法而破三空，是名
空空。
　　［五、大空］，謂十方世界，是四大造色，假名日出處為東方，日沒處為西方，如是方
相，以世俗故有，若第一義中，則一法不可得，是名大空。（十方者，四方四維上下也。四
大者，地大、水大、火大、風大也。）
　　［六、第一義空］，謂諸法中，最第一法，名為涅槃；涅槃之法，空無有相，是名第一
義空。（梵語涅槃，華言滅度。）
　　［七、有為空］，謂五陰等法中，無我、我所，及以常相，皆不可得，是名有為空。（
五陰者，色陰、受陰、想陰、行陰、識陰也。我、我所者，我即眾生所執之假名，我所即五
陰色身等也。）
　　［八、無為空］，謂無所作為，則非有相，今對有為，故說無為。若有為法既不可得，
則無為之法何所可著，是名無為空。
　　［九、畢竟空］，謂以前八空，破一切法，令無遺餘；既無諸法，亦無空之可著，是名
畢竟空。
　　［十、無始空］，謂世間眾生無有始相。如今生從前世因緣有，前世復從前世有，如是
展轉，無始亦不可得，是名無始空。
　　［十一、散空］，謂五陰和合，故有人相。若以智慧分別破散五陰與人，則空無所有；
如輻輞轅轂，眾合為車，若離散各在一處，則失車名，是名散空。
　　［十二、性空］，謂一切諸法自性本空，皆從因緣和合而生，若不和合，則無是法。如
是諸法性不可得，是名性空。
　　［十三、自相空］，謂一切法有二種相：一者總相，生滅不住，本無今有，已有還無，
皆是無常；二者別相，如地有堅相，水有濕相，火有熱相，風有動相。如是二相皆空，是名
自相空。
<pb n="731"/>
　　［十四、諸法空］，謂五陰、十二入、十八界等法，無有實相，一切皆空。無取無捨，
能離一切諸見，是名諸法空。（十二入者，眼入、耳入、鼻入、舌入、身入、意入、色入、
聲入、香入、味入、觸入、法入也。十八界者，眼界、色界、眼識界；耳界、聲界、耳識界
；鼻界、香界、鼻識界；舌界、味界、舌識界；身界、觸界、身識界；意界、法界、意識界
也。）
　　［十五、不可得空］，謂一切諸法及因緣，畢竟皆空，不可得故，是名不可得空。（因
緣者，謂以眼等六根為因，色等六塵為緣也。）
　　［十六、無法空］，謂諸法已滅，是滅亦無，名無法空。又謂過去、未來法名為無法，
如是無法亦空，是名無法空。
　　［十七、有法空］，謂諸法從因緣和合，故有法生，是法體本不實，名有法空。又謂現
在一切法及無為法名為有法，如是有法皆空，亦名有法空。
　　［十八、無法有法空］，謂無法有法相不可得，名無法有法空。又謂過去、未來、現在
一切諸法，皆不可得，亦名無法有法空。

<xa>十八界</xa>
　　﹝出法界次第﹞
　　界即界分，謂眾生心、色俱迷，故開色為十界，開心為八界；令其觀此色、心二法，皆
從虛妄因緣而生，起惑造業，輪轉生死。若達此妄源無有實體，絕名離相，則不為惑染所迷
也。（開色為十界者，謂眼耳鼻舌身五根，色聲香味觸五塵，皆屬於色，故開之為十也。開
心為八界者，謂眼識、耳識、鼻識、舌識、身識、意識，及意根、法塵，皆屬於心，故開之
為八也。）
　　［一、眼界］，謂能見之根，名為眼界。
　　［二、耳界］，謂能聞之根，名為耳界。
　　［三、鼻界］，謂能嗅之根，名為鼻界。
　　［四、舌界］，謂能嘗味之根，名為舌界。
　　［五、身界］，謂能覺觸之根，名為身界。
　　［六、意界］，謂能覺知之根，名為意界。
　　［七、色界］，謂眼所見一切色境，名為色界。
　　［八、聲界］，謂耳所聞一切音聲，名為聲界。
　　［九、香界］，謂鼻所嗅一切香氣，名為香界。
<pb n="732"/>
　　［十、味界］，謂舌所嘗一切諸味，名為味界。
　　［十一、觸界］，觸即觸著，謂身所覺冷暖細滑等觸，名為觸界。
　　［十二、法界］，謂意所知一切諸法，名為法界。
　　［十三、眼識界］，謂識依眼根而能見色，名眼識界。
　　［十四、耳識界］，謂識依耳根能聞諸聲，名耳識界。
　　［十五、鼻識界］，謂識依鼻根能嗅諸香，名鼻識界。
　　［十六、舌識界］，謂識依舌根能嘗諸味，名舌識界。
　　［十七、身識界］，謂識依身根能覺諸觸，名身識界。
　　［十八、意識界］，謂識依意根而能分別一切法相，名意識界。

<xa>十八學人</xa>
　　﹝出天台四教儀集註﹞
　　［一、初果向］，初果，即須陀洹所證之果也。謂此人修學將入初果，雖未至本位，而
已向於此果也。（梵語須陀洹，華言預流。）
　　［二、初果］，初果者，謂此人斷三界見惑盡，預入聖道法流，即證此果也。（三界者
，欲界、色界、無色界也。見惑者，謂意根對法塵而起分別也。）
　　［三、二果向］，二果，即斯陀含所證之果也。謂此人修學將入二果，雖未至本位，而
已向於此果也。（梵語斯陀含，華言一來。）
　　［四、二果］，二果者，謂此人於欲界九品思惑中斷前六品盡，即證此果也。（思惑者
，謂眼等五根，對色等五塵而起貪愛也。）
　　［五、三果向］，三果即阿那含所證之果也，謂此人修學將入三果，雖未至本位，而已
向於此果也。（梵語阿那含，華言不來。）
　　［六、三果］，三果者，謂此人於欲界九品思惑悉皆斷盡，即證此果也。
　　［七、四果向］，四果即阿羅漢所證之果也，謂此人修學，將入四果，雖未至本位，而
已向於此果也。（梵語阿羅漢，華言無學。）
　　［八、隨信行］，隨信行者，謂此人根鈍，憑他所說起信修行，進趣於道也。
　　［九、隨法行］，隨法行者，謂此人根利，自以智力，隨法修行，進趣於道也。
　　［十、信解］，信解者，謂此人根鈍，而有信心，起發真解也。
　　［十一、見得］，見得者，謂此人根利，若見於法，即能得理也。
　　［十二、家家］，家家者，受生處不一也。謂此人於欲界九品思惑中，若斷三四品，或
<pb n="733"/>
於天中三二家受生，或於人中三二家受生，方得證第二斯陀含果也。
　　［十三、無間］，無間者，謂此人斷欲界思惑八品，但有一品未斷而命終者，尚有一生
間隔；若不命終，遂斷一品餘惑，則無生死間隔，而證第三阿那含果也。
　　［十四、中般］，中即中陰，般即般涅槃也。謂此人於欲界死已，未到色界，即於中間
陰身，顯發聖道，而般涅槃也。（梵語般涅槃，華言滅度。）
　　［十五、生般］，生般者，謂此人從欲界命終，生於色界，便般涅槃也。
　　［十六、有行般］，有行般者，謂此人生色界已，更能加功用行，斷欲界思惑俱盡，而
般涅槃也。
　　［十七、無行般］，無行般者，謂此人生色界已，不加功用行，自然斷除欲界煩惱餘之
思惑，而般涅槃也。
　　［十八、上流般］，流即流行之義。謂此人次第上行，色界諸天受生，而斷欲界餘之思
惑，而般涅槃也。

<xa>十八支</xa>
　　﹝出法界次第﹞
　　支即支分也。如樹，根莖是一，枝條有異。禪中支義亦爾。謂色界初禪有五支，二禪四
支，三禪五支，四禪四支，共為十八支也。
　　初禪天定五支：
　　［一、覺支］，初心在緣名覺，謂行者在欲界，依未到地，發初禪色界諸淨色法，觸欲
界身根，心大驚悟，即生身識，覺此色觸也。（未到地者，謂在欲界修色界定，故以色界為
未到地也。）
　　［二、觀支］，細心分別名觀，謂行者既證初禪功德，即以細心分別此禪定中色法，諸
妙功德，境界分明，是欲界之所未有也。
　　［三、喜支］，欣慶之心名喜，謂行者初發禪時，乃有喜生，所捨欲界之樂甚少，今得
初禪，利益甚多，如是思惟，歡喜無量也。
　　［四、樂支］，怡悅之心名樂，謂行者發初禪時，喜踴之心既息，則恬然靜慮，而受怡
悅之樂也。
　　［五、一心支］，心與定一，名一心。謂行者初證禪時，心依覺觀喜樂之法，故有細微
之散；若喜樂心息，自然心與定一也。
　　二禪天定四支：
<pb n="734"/>
　　［一、內淨支］，心無覺觀之渾濁，名內淨。謂行者欲離初禪，種種呵責覺觀；覺觀既
滅，則心內淨也。
　　［二、喜支］，欣慶之心名喜，謂行者初得內淨時，得免覺觀之患，而獲勝定內證之喜
無量也。
　　［三、樂支］，怡悅之心名樂，謂行者喜踴之情既息，則怡然靜慮，而受怡悅之樂也。
　　［四、一心支］，心與定一，名一心。謂行者喜樂心息，則心與定一，澄渟不動也。
　　三禪天定五支：
　　［一、捨支］，離喜不悔名捨，謂行者欲離第二禪時，種種呵責二禪之喜，喜既滅謝，
則發第三禪之樂。若證三禪之樂，則捨二禪之喜，不生悔心也。
　　［二、念支］，念即愛念，謂行者既發第三禪之樂，則樂從內起，應須愛念將息，則樂
得增長也。
　　［三、慧支］，解知之心名慧，謂行者既發第三禪之樂，此樂微妙，難得增長，若非善
巧解慧，則不能方便長養也。
　　［四、樂支］，怡悅之心名樂，謂行者發第三禪樂已，若能善用捨念慧之三支，將護此
樂，樂則遍身。若離三禪，則餘地更無遍身之樂也。
　　［五、一心支］，心與定一，名一心。謂行者受樂心息，則心自與定法為一，澄渟不動
也。
　　四禪天定四支：
　　［一、不苦不樂支］，不苦不樂，中庸之心也。謂行者欲離第三禪時，種種呵責於樂，
樂既謝滅，則不動之定與捨俱發，故內心湛然，無苦無樂也。
　　［二、捨支］，離樂不悔名捨，謂行者既得第四禪不動真定，則捨第三禪難捨之樂，不
生悔心也。
　　［三、念清淨支］，念即愛念，謂行者既得第四禪真定，當念下地之過，復念自己功德
，方便將養，令其不退，進入勝品也。（下地者，即三禪也。）
　　［四、一心支］，心與定一，名一心。謂行者既得第四禪之定，用前捨念二支將護，則
心無所依，泯然寂靜，一心在定，猶如明鏡不動，淨水無波，湛然而照，萬象皆現也。

<xa>二十重華藏莊嚴世界海</xa>
　　﹝出華嚴經﹞
　　謂此世界，住在香水海中，蓮華之上，種種妙寶莊嚴，含藏一切世界，深廣無窮也。此
<pb n="735"/>
世界海，有須彌山，微塵數風輪所持；此微塵數風輪，最在上者，名殊勝威光藏，能持普光
摩尼莊嚴香水海，此香水海出大蓮華，名種種光明蕊香幢，此世界海，住在其中，四方均平
，清淨堅固，金剛輪山，周匝圍繞，地海眾樹，各有區別。金剛輪山內所有大地，一切皆以
金剛所成，諸摩尼寶以為間錯，普現如來所有境界，如天帝網，於中布列。此大地中，有十
不可說佛剎微塵數香水海，一一妙寶充滿其中，一一香水海各有四天下微塵數香水河，右旋
圍繞，一一河各有世界海微塵數莊嚴，此十不可說佛剎微塵數香水海中，有不可說佛剎微塵
數世界種安住，一一世界種，復有不可說佛剎微塵數世界，各各依住，各各形狀，各各莊嚴
等。一一世界種，或作須彌山形，或作江河形，或作諸莊嚴等形，悉在此世界海中，分佈而
住。其最中央香水海，名無邊妙華光。以現一切菩薩形，摩尼王幢為底，出大蓮華，名一切
香摩尼王莊嚴。有世界種，名普照十方熾然寶光明，其二十重莊嚴世界，皆從此出。其最下
重世界，名最勝光。徧照此上，過佛剎微塵數世界，有世界名種種香蓮華妙莊嚴。如是乃至
最上第二十重世界，名妙寶焰。此第二十重世界，自下而上，各有佛剎微塵數世界，周匝圍
繞。各有佛出現，教化眾生。娑婆世界，正當第十三重，即是毗盧遮那如來所出現之處。此
二十重世界，皆在無邊妙華光香水海中，此世界海，乃是毗盧遮那如來，往昔於世界微塵數
劫，修菩薩行時，親近微塵數佛之所嚴淨，故稱所修實因，感報此莊嚴重重無盡世界也。（
梵語須彌，華言妙高。梵語摩尼，華言如意。天帝網者，謂帝釋殿有千珠寶網，交光相映也
。剎，梵語具雲剎摩，華言土田。四天下者，東弗於逮、南閻浮提、西瞿耶尼、北郁單越也
。梵語娑婆，華言能忍。梵語毗盧遮那，華言徧一切處。劫，梵語具雲劫波，華言分別時節
。）
　　［一、最勝光徧照華藏世界］，此第一重世界，依眾寶摩尼華而住，其狀猶如摩尼寶形
，一佛剎微塵數世界圍繞，佛號離垢燈。（如摩尼寶形者，謂摩尼狀有八楞，似方不方，似
圓不圓，世界如彼故也。離垢燈者，謂離煩惱、所知二障，智眼清淨，照世如燈故也。）
　　［二、種種香蓮華妙莊嚴華藏世界］，此第二重世界，依寶蓮華網而住，其狀猶如師子
之座，二佛剎微塵數世界圍繞，佛號師子光勝照。
　　［三、一切寶莊嚴普照光華藏世界］，此第三重世界，依種種寶瓔珞住，其形八隅；三
佛剎微塵數世界圍繞，佛號淨光智勝幢。
　　［四、種種光明華莊嚴華藏世界］，此第四重世界，依眾色金剛尸羅幢海住，其狀猶如
摩尼蓮華，四佛剎微塵數世界圍繞，佛號金剛光明無量精進力善出現。
　　［五、普放妙華光華藏世界］，此第五重世界，依一切樹莊嚴寶輪網海住，其形普方，
而多有隅角。五佛剎微塵數世界圍繞，佛號香光喜力海。
<pb n="736"/>
　　［六、淨妙光明華藏世界］，此第六重世界，依金剛宮殿海住，其形四方。六佛剎微塵
數世界圍繞，佛號普光自在幢。
　　［七、眾華焰莊嚴華藏世界］，此第七重世界，依一切寶色焰海住，七佛剎微塵數世界
圍繞，佛號歡喜海功德名稱自在光。
　　［八、出生威力地華藏世界］，此第八重世界，依種種寶色蓮華座虛空海住，其狀猶如
因陀羅網。八佛剎微塵數世界圍繞，佛號廣大名稱智海幢。（因陀羅網，即天帝網也。）
　　［九、出妙音聲華藏世界］，此第九重世界，依恆出一切妙音聲莊嚴雲摩尼王海住，其
狀猶如梵天身形。九佛剎微塵數世界圍繞，佛號清淨月光相無能摧伏。
　　［十、金剛幢華藏世界］，此第十重世界，依一切莊嚴寶師子座摩尼海住，其狀周圓。
十佛剎微塵數世界圍繞，佛號一切法海最勝王。
　　［十一、恆出現帝青寶光明華藏世界］，此第十一重世界，依種種殊異華海住，其狀猶
如半月之形。十一佛剎微塵數世界圍繞，佛號無量功德海。
　　［十二、光明照耀華藏世界］，此第十二重世界，依華旋香水海住，狀如華旋。十二佛
剎微塵數世界圍繞，佛號超釋梵。
　　［十三、娑婆華藏世界］，此第十三重世界，依種種色風輪所持蓮華網而住，其狀猶如
虛空。十三佛剎微塵數世界圍繞，其佛即毗盧遮那如來世尊也。
　　［十四、寂靜離塵光華藏世界］，此第十四重世界，依種種寶衣海住，其狀猶如執金剛
形。十四佛剎微塵數世界圍繞，佛號徧法界勝音。
　　［十五、眾妙光明燈華藏世界］，此第十五重世界，依淨華網海住，其狀猶如卍字之形
。十五佛剎微塵數世界圍繞，佛號不可摧伏力普照幢。
　　［十六、清淨光徧照華藏世界］，此第十六重世界，依種種香焰蓮華海住，其狀猶如龜
甲之形。十六佛剎微塵數世界圍繞，佛號清淨日功德眼。
　　［十七、寶莊嚴藏華藏世界］，此第十七重世界，依光明藏摩尼藏海住，其形八隅。十
七佛剎微塵數世界圍繞，佛號無礙智光明徧照十方。
　　［十八、離塵華藏世界］，此第十八重世界，依眾妙華師子座海住，狀如珠瓔。十八佛
剎微塵數世界圍繞，佛號無量方便最勝幢。
　　［十九、清淨光普照華藏世界］，此第十九重世界，依無量色香焰須彌山海住，其狀猶
如寶華旋布。十九佛剎微塵數世界圍繞，佛號普照法界虛空光。
　　［二十、妙寶焰華藏世界］，此第二十重世界，依一切諸天形摩尼王海住，其狀猶如寶
莊嚴具。二十佛剎微塵數世界圍繞，佛號福德相光明。
<pb n="737"/>

<xa>二十諸天</xa>
　　﹝出天傳﹞
　　自古列十六天像，各有所主，以其有呵護之功也。後增日月及娑竭龍王、閻摩羅王者，
謂日則破闇，月則照夜，龍則秘藏法寶，閻摩則掌於幽冥。故加此四天，通為二十天也。
　　［一、梵天王］，梵，梵語具雲梵囕摩，華言離欲，又云清淨，謂此天王身心妙圓，威
儀不缺，清淨禁戒，加以明悟，統領梵眾，即法華經稱娑婆世界主尸棄大梵，主大千世界者
是也。（梵語娑婆，華言能忍。梵語尸棄，華言頂髻，又云火，由修火定而悟道故也。）
　　［二、帝釋天主］，帝即天帝。釋，梵語具雲釋提桓因，華言能天主。言帝釋者，華梵
兼稱也。此天居須彌山頂，即忉利天主也。謂此天，往昔因中，迦葉佛滅時，有一女人，發
心修塔，復有三十二人助修，由是功德，女為忉利天主，其助修者，皆作輔臣；合稱為三十
三天也。（梵語須彌，華言妙高。梵語忉利，華言三十三。梵語迦葉，華言飲光。）
　　［三、毗沙門天王］，梵語毗沙門，華言多聞。謂此天福德之名，聞於四方，即北方天
王，居須彌山半，第四層之北水精埵，統領無量百千藥叉，守護北方也。（梵語藥叉，亦云
夜叉，華言勇健。）
　　［四、提頭賴吒］，梵語提頭賴吒，華言持國。謂此天能護持國土，即東方天王，居須
彌山半，第四層之東黃金埵，領乾闥婆、富單那等，守護東方也。（梵語乾闥婆，華言香陰
，即帝釋之樂神也。梵語富單那，華言主熱病鬼。）
　　［五、毗留勒叉天王］，梵語毗留勒叉，華言增長，謂此天能令自他威德善根悉皆增長
，即南方天王，居須彌山半，第四層之南琉璃埵，領鳩槃荼等無量百千鬼神，守護南方也。
（梵語琉璃，華言青色寶。梵語鳩槃荼，華言甕形，即魘魅鬼也。）
　　［六、毗留博叉天王］，梵語毗留博叉，華言雜語，謂此天能作種種語言故。又云廣目
，以其目廣大故。即西方天王，居須彌山半，第四層之西白銀埵，領毘舍闍鬼等無量百千諸
龍，守護西方也。（梵語毘舍闍，華言啖人精氣。）
　　［七、金剛密跡天］，謂此天手執金剛寶杵，識達如來一切秘密事蹟也。往昔有王，生
一千有二子，千兄同詣佛所，發心修道；而二弟不知。一弟發願，若千兄成道，我則為魔惱
害之；一弟發願，我為力士，護千兄法，即金剛也，領五百藥叉神，皆是大菩薩等，居妙高
峰，於賢劫千佛中，俱護其法也。（劫，梵語具雲劫波，華言分別時節。賢，劫名，以此劫
中多賢人故也。）
　　［八、摩醯首羅天］，梵語摩醯首羅，華言大自在，又翻威靈，或云三目，故為三界尊
<pb n="738"/>
極之主。輔行記云：色界天三目、八臂，騎白牛，執白拂，有大威力，居菩薩住處；能知大
千世界雨滴之數，統攝大千世界，於色界中此天獨尊也。（三界者，欲界、色界、無色界也
。）
　　［九、散脂大將］，散脂，梵語具雲散脂修摩，華言密。陀羅尼集云：鬼子母有三男，
長名唯奢文，次名散脂大將，次小名摩尼跋陀，能於十方世界，覆護一切眾生，為除衰惱等
患。常地居，或空居，各有五百眷屬，領二十八部鬼神，隨是經典所流佈處，與諸鬼神，往
至彼所，隨逐擁護說法者，消滅諸惡，令得安隱；仍以身口意三密而加被之。謂眾味精氣，
從毛孔入，此身密加被也；莊嚴言辭，辯不斷絕，此口密加被也；心進勇銳等，此意密加被
也。至令聞者受人天樂，疾得菩提，其於賞善罰惡，功亦大矣。
　　［十、大辯天］，謂得大智慧功德，成就大辯才也。此天或居山岩深險處，或在坎窟大
樹藂林在處，常翹一足，八臂莊嚴；常持弓箭刀槊（色角切），長杵鐵輪。帝釋諸天，常加
供養讚歎，具無礙辯，於一切時，常自護世，濟物利生，流通佛法，無所怠倦，以慧資福。
故光明會上，列之在功德天之前也。
　　［十一、功德天］，此天涅槃經及陀羅尼集，名功德天；金光明經散脂品，名第一威德
成就眾事大功德天。於過去金山照明如來所，種諸善根，故感福報，相貌殊勝，能令眾生福
德成就，常居最勝園，名曰金幢。若說法者，隨其所須，供給無乏，以福資慧，成出世因，
則果滿二嚴，依正殊勝也。（二嚴，即福、慧二種莊嚴也。依報即國土，正報即色身也。）
　　［十二、韋天將軍］，韋，梵語具雲韋馱，華言智論。靈威要略曰：天神姓韋，諱琨，
即南方天王八將之一臣也。四王合三十二將，此為其首。生知聰慧，早離塵欲，清淨梵行，
修童真業，不受天欲；面受佛囑，外護佛法，統護三洲，利物弘化，大濟群生。故凡建伽藍
，皆設像崇敬，以彰護法之功也。（三洲者，南贍部洲、東弗於逮、西瞿耶尼也。伽藍，梵
語具雲僧伽藍，華言眾園，即佛寺也。）
　　［十三、堅固地神］，堅固者，理體不可壞，如金剛王，無能破也。地者，謂其利世之
功，如大地持載萬物，出生草木、百谷、珍寶等也。此天隨是經典流佈之處，常作衛護，隱
形法座，頂戴說法者之足，令聞法者如服甘露，增益身力。地藏經，佛告地神云：閻浮土地
，悉蒙汝護。凡地所生，皆悉豐足，利益一切；護佛教法，於世出世，其功大矣。（閻浮，
梵語具雲閻浮提，華言勝金洲。）
　　［十四、菩提樹神］，梵語菩提，華言道。謂由此神嘗守護如來成道處菩提之樹，因以
立名。宿世因中，自云：我常念佛，樂見世尊，常作誓願，不離佛日。是知大權示跡，微妙
難思，覆蔭群生，現身利益，故諸經讚護，功德不可量也。
<pb n="739"/>
　　［十五、鬼子母天］，此天所生千子，最小名愛奴，極所憐惜，常食人子。佛為化彼，
將愛奴藏之缽下。其母於天上、人間，覓之不得。既歸伏已，佛遂揭缽還之。其千子皆為鬼
王，統數萬鬼眾。五百在天上，常嬈亂諸天；五百在世間，常嬈國界人民。佛為授五戒，歸
依正法，得須陀洹，住佛精舍。凡人家無子息者，求之得子。有疾病者，禱之則安。故為鬼
王。母由受佛戒，亦呼千子，同依佛所，不惱天人也。（五戒者，不殺、不盜、不邪婬、不
妄語、不飲酒也。梵語須陀洹，華言入流，即初果也。）
　　［十六、摩利支天］，梵語摩利支，華言陽焰，以其形相不可見、不可執，如彼陽焰也
。此天常行日月之前，護國護民，救兵戈等難。大摩利支天經中，有最上心真言，曰：唵，
摩利支，娑縛賀。若人持此真言，無不感應，其不思議神力，誠可依憑也。
　　［十七、日宮天子］，謂此天宿因佈施持戒，修善奉佛，得生其中，其宮殿城郭，皆百
寶所成，五風運持，不令停住，環繞須彌山半，照四大洲，所謂南閻浮提日正中，東弗於逮
日始沒，西瞿耶尼日初出，北郁單越當夜半，是為一日照四天下，除冥破闇，成熟萬物，其
功實大。法華經中名寶光天子，即此天也。（五風者，持風、住風、隨順轉風、波羅訶迦風
、將行風也。梵語弗於逮，華言勝。梵語瞿耶尼，華言牛貨。梵語郁單越，華言勝處。）
　　［十八、月宮天子］，謂此天宿因所修所證，與日宮天子同。故生其中，其宮殿百寶所
成，五風運持，不令停住，環繞須彌山半，照四大洲，其圓缺者，白月初，日在前，黑月初
，日在後；因日影覆射，故有圓缺。所謂近日自影覆，故見月輪缺。然月光陰滋萬物，夜發
光明，功次於日。法華經云：明月天子是也。（白月初者，上半月初也；黑月初者，下半月
初也。）
　　［十九、娑竭羅］，梵語娑竭羅，華言鹼海，又翻龍王。即鹼海中一百七十七龍王中第
七龍王也。今獨列此龍王者，謂是大權菩薩，位居十地之中，示現龍身，處於鹼海。若降雨
時，先布密雲，端坐舉念，其雨普洽。常隨佛會，護法護民，其利甚博。所居宮殿，七寶嚴
飾，與天無異。（十地者，歡喜地、離垢地、發光地、焰慧地、難勝地、現前地、遠行地、
不動地、善慧地、法雲地也。七寶者，金、銀、琉璃、玻璃、硨磲、碼瑙、赤真珠也。）
　　［二十、閻摩羅王］，梵語閻摩羅，華言雙王，又云只王，謂由此王與妹皆作獄主，故
云雙。兄治男事，妹治女事，故云只。又云息諍，謂止罪人諍故。或云是菩薩為利益眾生故
，變化所作。正法唸經載閻羅王為人說偈云：汝得人身不修道，如入寶山空手歸，汝今自作
還自受，叫喚苦者欲何為？又十王經云：閻王於未來世作佛，號普王如來。謂菩薩變化者，
良有以也。

<pb n="740"/>
<xa>二十空</xa>
　　﹝出般若經﹞
　　［一、內空］，謂內之眼耳鼻舌身意六根，皆無自性，故名內空。
　　［二、外空］，謂外之色聲香味觸法六塵，皆無自相，故名外空。
　　［三、內外空］，謂六根、六塵、六識，都無自性，故名內外空。（六識者，眼識、耳
識、鼻識、舌識、身識、意識也。）
　　［四、空空］，謂一切法皆空，此空亦空，故名空空。
　　［五、大空］，謂小乘四諦十二因緣諸法，皆空無有，故名大空。（四諦者，苦諦、集
諦、滅諦、道諦也。十二因緣者，一無明、二行、三識、四名色、五六入、六觸、七受、八
愛、九取、十有、十一生、十二老死也。）
　　［六、小空］（亦名無性自性空），謂須陀洹、斯陀含、阿那含、阿羅漢四果之相，皆
空無有，故名小空。（梵語須陀洹，華言入流。梵語斯陀含，華言一來。梵語阿那含，華言
不來。梵語阿羅漢，華言無學。）
　　［七、勝義空］，謂第一義之理，假立名言，悉同真性，本來空寂，故名勝義空。
　　［八、有為空］，謂欲界、色界、無色界、煩惱惑業，本無有為之相，故名有為空。
　　［九、無為空］，謂生、住、滅三相皆空，無為寂靜，不墮諸數，故名無為空。（生、
住、滅者，謂一切萬物皆有生長、住於世間、終歸壞滅也。）
　　［十、畢竟空］，謂有為、無為諸法，一切之相，悉皆空寂，而不可得，故名畢竟空。
　　［十一、無際空］，謂一切諸法，滅無有終，起無有始，起滅之際，無從可得，故名無
際空。
　　［十二、散空］，謂一切諸法，因緣假合而成，皆無和合之相，故名散空。
　　［十三、無變異空］，謂一切法，非常非滅，不變不異，法性如如，了不可得，故名無
變異空。
　　［十四、本性空］，謂一切諸法，非常非滅，本性清淨，離性離相，故名本性空。
　　［十五、自相空］，謂五蘊之法，虛幻不實，了無自相，故名自相空。（五蘊者，色蘊
、受蘊、想蘊、行蘊、識蘊也。）
　　［十六、共相空］，謂一切諸法，彼此之相，非常非滅，本來空寂，故名共相空。
　　［十七、一切法空］，謂一切諸法，本性皆空，非常非滅，了不可得，故名一切法空。
　　［十八、不可得空］，謂過去、現在、未來三世一切諸法，皆無所有，了無可求之相，
故名不可得空。
<pb n="741"/>
　　［十九、無性空］，謂一切諸法，悉皆虛假，皆無實性，故名無性空。
　　［二十、自性空］，謂一切諸法，非常非滅，性本自空，故名自性空。

<xa>二十種小乘外道涅槃</xa>
　　﹝出提婆菩薩釋楞伽經中外道小乘涅槃論﹞
　　［一、小乘外道論師］，此外道師，說諸受陰盡，如燈火滅，種壞風止，名為涅槃。（
陰即身也。梵語涅槃，華言滅度。）
　　［二、外道方論師］，此外道師，說最初生諸方，從諸方生世間人，從人生天地，天地
滅沒，還入彼處，名為涅槃。（諸方，即四方也。）
　　［三、外道風僊論師］，此外道師，說風能生長命物，能殺命物，風造萬物，能壞萬物
，名風為涅槃。（命物者，謂有命之物也。）
　　［四、外道韋陀論師］，此外道師，說從那羅延天[(齊-(月-一))/肉]中，生
大蓮華，從蓮華生梵天祖公，一切有命無命物，從梵天口中生；一切大地，即是修福德戒場
，於中一切華草及豬羊驢馬等，殺害供養梵天，得生彼處，名為涅槃。（梵語那羅延，華言
鉤鎖力士。）
　　［五、外道伊賒那論師］，此外道師眷屬說，伊賒那論師尊者，形相不可見，徧一切處
，以無形相而能生諸有命無命一切萬物，名為涅槃。
　　［六、叾形外道論師］，此外道師，說分別見諸種種異相，名為涅槃。
　　［七、外道毗世師論師］，此外道師，說地水火風虛空微塵等物，和合而生一切世間知
、無知物；無和合者，即是離散，遂計離散，名為涅槃。（知、無知物者，謂有知覺、無知
覺之物也。）
　　［八、外道苦行論師］，此外道師，說身盡福德盡，名為涅槃。
　　［九、外道女人眷屬論師］，此外道師，說摩醯首羅作女人，生諸天人龍鳥及一切谷子
蛇蠍蚊虻等，如是知者，名為涅槃。（梵語摩醯首羅，華言大自在。）
　　［十、外道行苦行論師］，此外道師，說罪福盡，德亦盡，名為涅槃。
　　［十一、外道淨眼論師］，此外道師，說煩惱盡故依智，名為涅槃。
　　［十二、外道摩陀羅論師］，此外道師，說那羅延論師言，我造一切物，我於一切眾生
中最勝，我生一切世間有命無命物，從我作生，還沒彼處，名為涅槃。
　　［十三、外道尼犍子論師］，此外道師，說初生一男一女，彼二和合，能生一切有命無
命等物，後時離散，還沒彼處，名為涅槃。
<pb n="742"/>
　　［十四、外道僧佉論師］，此外道師，說二十五諦自性因，生諸眾生，名為涅槃。（二
十五諦者，一冥初自性、二智大、三我心、四色、五聲、六香、七味、八觸、九地、十水、
十一火、十二風、十三空、十四眼知根、十五耳知根、十六鼻知根、十七舌知根、十八身知
根、十九口作業根、二十手作業根、二十一足作業根、二十二小便作業根、二十三大便作業
根、二十四心平等根、二十五神我也。自性是常，能生諸法，故為涅槃因也。）
　　［十五、外道摩醯首羅論師］，此外道師，說果是那羅延所作，梵天是因，所謂梵天那
羅延，乃至自在天，是生滅因。一切從自在天生，從自在天滅，名為涅槃。
　　［十六、外道無因論師］，此外道師，說無因無緣，生一切物，無染因，無淨因，乃至
棘刺之針，孔雀之色，皆無人作，自然而有，不從因生，名為涅槃。
　　［十七、外道時論師］，此外道師，說時熟一切大，時作一切物，時散一切物，是故我
論中說，如被百箭射，時不到不死，時到則小草觸即死；一切物時生，一切物時熟，一切物
時滅，名為涅槃。
　　［十八、外道服水論師］，此外道師，說水是萬物根本，水能生天地，生有命無命一切
物，乃至水能生物，能壞物，名為涅槃。
　　［十九、外道口力論師］，此外道師，說虛空是萬物因，最初生虛空，從虛空生風，從
風生火，從火生暖，暖生水，水即凍凌，堅作地，從地生種種藥草，乃至從五穀生命，食後
時，還沒虛空，名為涅槃。（五穀者，禾麻黍菽麥也。）
　　［二十、外道本生安荼論師］，此外道師，說本無日月星辰虛空及地，唯有大水，時大
安荼生，如雞子，周匝金色。時熟破為二段，一段在上作天，一段在下作地，彼二中間生梵
天，名一切眾生祖公，作一切有命無命物等，散沒彼處，名為涅槃。

<xa>二十種煩惱隨眠</xa>
　　﹝出瑜伽師地論並顯揚聖教論﹞
　　煩惱者，謂見、思無明昏煩之法，惱亂心神也。由此煩惱，隨逐眾生，眠伏藏識之中，
故名隨眠。（藏識者，藏有含藏之義，即第八識也。）
　　［一、不定地隨眠］，不定地，即欲界也。謂欲界散亂，不修禪定，以散亂故，眼等諸
根煩惱，隨逐不捨，故名不定地隨眠。
　　［二、定地隨眠］，定地，即色界、無色界也。謂此二界，能修禪定；雖修禪定，離欲
界苦，而於定地，貪癡愛慢諸見煩惱，隨伏不捨，故名定地隨眠。
　　［三、隨逐自境隨眠］，謂於三界中，各各自分境上，所攝諸見煩惱，隨根起滅，潛伏
<pb n="743"/>
不捨，故名隨逐自境隨眠。
　　［四、隨逐他境隨眠］，謂或在色界而起欲界煩惱，或在無色界而起色界煩惱，或在欲
界而欣樂上二界禪定而生味著，不知出離，故名隨逐他境隨眠。
　　［五、被損隨眠］，謂眾生常被欲界煩惱之所損害，而此煩惱，隨伏不捨，故名被損隨
眠。
　　［六、不被損隨眠］，謂已生色界，不被欲界煩惱之所損害；或未離欲界，雖不被煩惱
所損，而煩惱隨伏不捨，故名不被損隨眠。
　　［七、隨增隨眠］，謂三界眾生，各於自住之境，而起煩惱，隨時增長，潛伏不捨，故
名隨增隨眠。
　　［八、不隨增隨眠］，謂住於色界、無色界禪定之中，不隨他境增長煩惱，而其煩惱，
因未斷故，潛伏不捨，故名不隨增隨眠。
　　［九、具分隨眠］，謂諸眾生，於一切境，起貪瞋癡等諸煩惱惑，無有缺減，故名具分
隨眠。
　　［十、不具分隨眠］，謂聲聞初果等，雖斷三界見惑，而于思惑未能全斷，故名不具分
隨眠。（初果即須陀洹果也。見、思惑者，謂意根對法塵而起分別，曰見惑；眼等五根對色
等五塵而起貪愛，曰思惑也。）
　　［十一、可害隨眠］，謂聲聞之人，知苦、集之法是可損害，乃修道品，斷見、思煩惱
，而證涅槃，雖斷見、思，而習氣無明，隨伏不捨，故名可害隨眠。（苦、集即苦諦、集諦
也。道品，即三十七道品也。梵語涅槃，華言滅度。習氣者，見、思惑之餘習氣分也。）
　　［十二、不可害隨眠］，謂凡夫眾生，不能修習道品，而於煩惱之惑，無可損斷，是以
隨伏不捨，故名不可害隨眠。
　　［十三、增上隨眠］，謂貪瞋癡等諸煩惱惑，慚慚增勝，隨伏不捨，故名增上隨眠。
　　［十四、平等隨眠］，謂貪瞋癡煩惱之惑，平等共起，隨伏不捨，故名平等隨眠。
　　［十五、下劣隨眠］，謂修行求離欲界之人，於諸色等塵念微薄，故名下劣隨眠。
　　［十六、覺悟隨眠］，謂能覺知一切煩惱與業果，俱時流轉，雖能覺悟而未能斷，故名
覺悟隨眠。
　　［十七、不覺悟隨眠］，謂一切煩惱纏縛，隨逐根識，不相捨離，而無所知覺，故名不
覺悟隨眠。
　　［十八、能生多苦隨眠］，謂欲界貪嗔等煩惱，能生種種諸苦，故名能生多苦隨眠。
　　［十九、能生少苦隨眠］，謂色界、無色界禪定之中，雖無慾界眾苦，而有欣上厭下之
<pb n="744"/>
心，亦名煩惱，故名能生少苦隨眠。（欣上厭下者，謂欣喜上二界禪定之樂，厭惡欲界生死
之苦也。）
　　［二十、不能生苦隨眠］，謂諸菩薩，雖離諸惑，不生眾苦，然常存自行利他之心，亦
為煩惱，故名不能生苦隨眠。（菩薩，梵語具雲菩提薩埵，華言覺有情。）

<xa>二十種煩惱現行</xa>
　　﹝出瑜伽師地論﹞
　　［一、隨所欲纏現行］，謂在家之人，未離諸欲，而於所欲之境，起種種纏縛之業，相
續不捨，故名隨所欲纏現行。
　　［二、不隨所欲纏現行］，謂出家之人，不隨世間欲樂之境，而生厭離之心相續不捨，
故名不隨所欲纏現行。
　　［三、無所了知現行］，謂住惡說法之人，於善惡法不生分別，於一切境界無所了知，
由此癡惑之心，相續不捨，故名無所了知現行。
　　［四、有所了知現行］，謂住善說法之人，於一切法而生分別，於善法令向，於惡法令
捨，由此了知之心，相續不捨，故名有所了知現行。
　　［五、粗煩惱現行］，謂貪瞋癡諸煩惱，各有增上粗重，或於順境貪惑粗重，或於逆境
嗔惑粗重，各起不同，故名粗煩惱現行。
　　［六、等煩惱現行］，謂貪瞋癡等諸煩惱惑，等分而起，無有輕重，故名等煩惱現行。
（等分者，謂貪瞋癡三心，一齊而起也。）
　　［七、微煩惱現行］，謂修行求離欲界之人，雖未證果，而於三界煩惱微細輕薄，故名
微煩惱現行。（三界者，欲界、色界、無色界也。）
　　［八、內門煩惱現行］，謂修行求離欲界之人，雖不著於色等外塵之境，而內心所起習
氣，相續不捨，故名內門煩惱現行。（習氣者，煩惱餘習氣分也。）
　　［九、外門煩惱現行］，謂未離欲界之人，隨緣色等外塵諸欲境界，而起種種煩惱，相
續不捨，故名外門煩惱現行。
　　［十、失念煩惱現行］，謂見聖道得果之人，忽遇餘緣，聞不正法，習氣發現，而失正
念，故名失念煩惱現行。
　　［十一、猛利煩惱現行］，謂未得道果之人，勤加精進，起不正作意，發勇猛心，相續
不捨，故名猛利煩惱現行。
　　［十二、分別所起煩惱現行］，謂人不信正法，於諸邪見而起分別，妄生種種執著，相
<pb n="745"/>
續不捨，故名分別所起煩惱現行。
　　［十三、任運所起煩惱現行］，謂人起懈怠心，不求正行，而於五欲之境，自然而起諸
惑，相續不捨，故名任運所起煩惱現行。（五欲者，色慾、聲欲、香欲、味欲、觸欲也。）
　　［十四、尋思煩惱現行］，謂人於禪定觀法，常自思念覺察，妄起分別，相續不捨，故
名尋思煩惱現行。
　　［十五、不自在煩惱現行］，謂人睡眠，夢境散亂，意識所緣，相續不捨，故名不自在
煩惱現行。
　　［十六、自在煩惱現行］，謂人醒寤，所起惡慧之覺，遍緣諸境，相續不捨，故名自在
煩惱現行。
　　［十七、非所依位煩惱現行］，謂如幼少之人，於一切境，不知好惡，起諸放逸，相續
不捨，故名非所依位煩惱現行。
　　［十八、所依位煩惱現行］，謂修行根熟之人，依於正行之位，斷諸煩惱，而能斷之心
，相續不捨，故名所依位煩惱現行。
　　［十九、可救療煩惱現行］，謂人勤修道行，斷生死惑業，如救療眾病，但知生死之病
而可救療，不知樂著涅槃之心相續不捨，故名可救療煩惱現行。（梵語涅槃，華言滅度。）
　　［二十、不可救療煩惱現行］，謂人於生死惑業眾病，不能修諸正行以為救療，而諸煩
惱相續不捨，故名不可救療煩惱現行。

<xa>二十種隨煩惱</xa>
　　﹝出華嚴經隨疏演義鈔﹞
　　謂諸昏煩惱亂心神之法，隨逐眾生，造無量業，故名隨煩惱也。
　　［一、忿隨煩惱］，暴怒之心名忿，謂對現前一切違情之境，即發暴怒，惱亂其心，是
名忿隨煩惱。
　　［二、恨隨煩惱］，恨即怨恨，謂由忿怒不捨，結諸怨恨，惱亂其心，是名恨隨煩惱。
　　［三、覆隨煩惱］，覆即隱覆，謂自作罪惡，不能懺悔，故意隱覆，惟恐人知，惱亂其
心，是名覆隨煩惱。
　　［四、惱隨煩惱］，惱即熱惱，謂外遇違情之境，熱惱於心，不自安隱，是名惱隨煩惱
。
　　［五、嫉隨煩惱］，嫉即嫉妒，謂持心不平，常懷嫉妒，惱亂於心，是名嫉隨煩惱。
　　［六、慳隨煩惱］，吝惜曰慳，謂於一切財法，貪求積蓄，不能惠施，恆恐散失，惱亂
<pb n="746"/>
於心，是名慳隨煩惱。
　　［七、誑隨煩惱］，詭詐不實曰誑，謂與世交接，語言虛誑，巧慮多謀，心不自安，而
生惱亂，是名誑隨煩惱。
　　［八、諂隨煩惱］，謂諂佞阿諛，媚悅人意，心恆愧赧，而不自安，是名諂隨煩惱。
　　［九、害隨煩惱］，謂銜恨蓄怨，常欲損害於人，求快己意，恆恐不遂，惱亂其心，是
名害隨煩惱。
　　［十、憍隨煩惱］，矜己慠他曰憍，謂心不謙下，常欲勝人，慠彼有德，惱亂其心，是
名憍隨煩惱。
　　［十一、無慚隨煩惱］，謂屏處為非，不知慚天以自悔改，惱亂其心，是名無慚隨煩惱
。
　　［十二、無愧隨煩惱］，謂陰為不善，不知愧人以自悔改，惱亂其心，是名無愧隨煩惱
。
　　［十三、掉舉隨煩惱］，謂外境紛擾，身心動搖，不能攝伏，因而惱亂，是名掉舉隨煩
惱。
　　［十四、昏沉隨煩惱］，謂心神昏闇沉迷，而於諸法無所明瞭，惱亂其心，是名昏沉隨
煩惱。
　　［十五、不信隨煩惱］，謂邪見多疑，於諸正法，不生信心，因而惱亂，是名不信隨煩
惱。
　　［十六、懈怠隨煩惱］，謂身心懶惰，於諸道業不能精進修習，因而惱亂，是名懈怠隨
煩惱。
　　［十七、放逸隨煩惱］，謂縱恣自逸，耽著欲境，不能檢束，因而惱亂，是名放逸隨煩
惱。
　　［十八、失念隨煩惱］，謂心逐邪妄，正念遺失，遂致淪墜，惱亂其心，是名失念隨煩
惱。
　　［十九、散亂隨煩惱］，心常放逸名曰散亂，謂著諸緣境，令心流逸，恆不寂靜，因而
惱亂，是名散亂隨煩惱。
　　［二十、不正知隨煩惱］，謂於法邪解，遠離正知，背覺合塵，以妄為真，惱亂其心，
是名不正知隨煩惱。

<xa>二十難</xa>
<pb n="747"/>
　　﹝出四十二章經﹞
　　［一、貧窮佈施難］，謂人自厄於貧乏，而能隨力輟己濟人，是為難也。
　　［二、豪貴學道難］，謂人處於豪貴，而能厭於欲樂，折節求道，是為難也。
　　［三、判命必死難］，謂人能尚義輕生，決志判命；或為法捨身，濟彼饑苦；或為忠臣
，以死徇節，是為難也。
　　［四、得睹佛經難］，謂人或生邊地，不知出世之法，欲得見聞受持如來正教，是為難
也。
　　［五、生值佛世難］，謂人不結勝因，不修眾善，而欲值佛出世，是為難也。
　　［六、忍色離欲難］，謂人多為情慾所惑，而能制伏妄念，捨離欲心，是為難也。
　　［七、見好不求難］，謂人見彼富貴榮名，及可意等物，而不樂求，是為難也。
　　［八、有勢不臨難］，謂豪勢之人，居威福之地，而能好禮忘勢，不凌侮人，是為難也
。
　　［九、被辱不嗔難］，謂人被他凌辱，而能安忍不生忿恨，是為難也。
　　［十、觸事無心難］，謂心本清靜，觸境而興，若觸事遇緣而心不染著，是為難也。
　　［十一、廣學博究難］，謂人根性遲鈍，而欲廣其學問，窮究義理，以博見聞，是為難
也。
　　［十二、不輕末學難］，謂人多有好上之心，若自有學問，而於未學之人，不生輕慢，
是為難也。
　　［十三、除滅我慢難］，謂人常懷我慢，或素來種姓富貴，而能不生驕傲輕他之心，是
為難也。
　　［十四、會善知識難］，謂人修行，多為惡友所惑；若學道之時，得遇善知識，勸獎誘
掖，令其開解，是為難也。
　　［十五、見性學道難］，謂人迷於妄情，昧於愛慾，而能返妄歸真，見性學道，是為難
也。
　　［十六、對境不動難］，謂前塵妄境，迷惑真性，而能持心寂靜，不為外物所轉，是為
難也。
　　［十七、善解方便難］，謂人能常懷大慈，愛念眾生，以種種方便而作饒益，是為難也
。
　　［十八、隨化度人難］，謂眾生根性利鈍不同，而能隨機化導而度脫之，是為難也。
　　［十九、心行平等難］，謂癡冥之人，多執彼我之見，若能冤親平等，心無分別，是為
<pb n="748"/>
難也。
　　［二十、不說是非難］，謂兩舌妄語，佛所禁戒；若能愛護口業，不說他人好惡長短，
是為難也。

<xa>二十五圓通</xa>
　　﹝出楞嚴經﹞
　　性體週徧曰圓，妙用無礙曰通。乃一切眾生本有之心源，諸佛菩薩所證之聖境也。而有
二十五種者，謂諸菩薩及大羅漢，於六塵六根六識七大各各悟入不同故也。此由阿難，於楞
嚴會上，雖聞根塵同源，縛脫無二之旨，而未達圓通本根，請佛開示。如來於是問諸弟子，
最初發心方便，令其各各自陳證悟之由，使阿難曉了圓通法門所入之處也。然論圓通，本無
優劣。如來令文殊選擇，而唯取觀音耳根者，蓋為此方之人，耳根聰利，聞法易解，當以音
聞而為教體，故特取觀音耳根為入道之門也。然不取陳那音聲者，以聲本屬塵，根有聞性。
故揀陳那居初，觀音極後，以見取捨之明，亦根塵首尾相貫之意也。（六塵者，色塵、聲塵
、香塵、味塵、觸塵、法塵也。六根者，眼根、耳根、鼻根、舌根、身根、意根也。六識者
，眼識、耳識、鼻識、舌識、身識、意識也。七大者，地大、火大、水大、風大、空大、見
大、識大也。梵語阿難，華言慶喜。文殊，梵語具雲文殊師利，華言妙德。）
　　［一、音聲］，音聲即聲塵也。謂憍陳那等，在鹿苑中，聞佛說四諦之法，密悟圓理，
了達一切聲塵，本然清淨，無動無靜，皆是常住圓妙之音，於是得入圓通。故云如我所證，
音聲為上。（梵語憍陳那，華言已知。四諦者，苦諦、集諦、滅諦、道諦也。）
　　［二、色因］，色因即色塵也。謂優波尼沙陀因多貪慾，佛令作不淨觀。於是觀色身不
淨之相，生大厭離。悟諸色性歸於虛空，空色兩忘，本然清淨，於是得入圓通。故云如我所
證，色因為上。（梵語優波尼沙陀，華言塵性。）
　　［三、香因］，香因即香塵也。謂香嚴童子，聞如來教，於清淨室修習禪定。見諸比丘
，燒沉水香。遂觀此香氣，非木、非空、非煙、非火、即是本然清淨妙香，於是開悟，得入
圓通。故云如我所證，香因為上。（梵語比丘，華言乞士。）
　　［四、味因］，味因即味塵也。謂藥王、藥上二法王子等，於無始劫，為世良醫，一切
草木金石之味，悉能徧知。承事如來，了知味性非空非有，非即身心，非離身心，皆是本然
清淨妙味，從是開悟，得入圓通。故云如我所證，味因為上。（劫，梵語具雲劫波，華言分
別時節。）
　　［五、觸因］，觸因即觸塵也。謂跋陀婆羅先於威音王佛所，聞法出家，於浴僧時，隨
<pb n="749"/>
例入室。忽悟水因，既不洗塵，亦不洗體，中間安然，得無所有，妙觸清淨，本來無染，於
是得入圓通。故云如我所證，觸因為上。（梵語跋陀婆羅，華言賢守。）
　　［六、法因］，法因即法塵也。謂摩訶迦葉等，因觀世間六塵變壞，悟法性空，遂修滅
盡定，以滅意根，受想不起，妙法開明，消滅諸漏，得無生滅，遂入圓通。故云如我所證，
法因為上。（梵語摩訶迦葉，華言大飲光。滅盡定者，謂受想心滅，出入息盡，而證此定也
。諸漏者，謂由一切煩惱漏落生死也。從憍陳那至迦葉，是於六塵悟入圓通。）
　　［七、見元］，見元即眼根也。謂阿那律陀，初出家時，常樂睡眠，被如來訶責。因是
七日不眠，失其雙目。世尊示以金剛三昧，遂得清淨天眼。是故不因眼根，能觀三千世界，
猶如掌果，於是悟入圓通。故云如我所證，旋見循元，斯為第一。（梵語阿那律，華言無貧
。梵語三昧，華言正受，亦云正定。三千者，大千、中千、小千也。旋見循元者，旋大千之
見，循真性之元也。）
　　［八、息空］，息空即鼻根也。謂周利槃特迦於過去世為大法師，秘吝佛法，不肯教人
。後感愚鈍，亦以宿有善因，遇佛出家，以根鈍故，憶持如來一句伽陀經，一百日終不能誦
。佛令安居，數息攝心，因是觀息出入，剎那生滅之相，豁然無礙，得入圓通。故云如我所
證，反息循空，斯為第一。（梵語周利槃特迦，華言繼道。梵語伽陀，華言諷頌。數息者，
息即鼻中氣息，謂從一至十，漸漸而數也。梵語剎那，華言一念。反息循空者，反背妄根，
循依真空也。）
　　［九、味知］，味知即舌根也。謂憍梵缽提，於過去世，輕弄沙門，有牛呞（音詩）病
。佛為遮謗，賜之數珠，令常念佛，清淨心地。又觀舌根，知味之性，非體非物，應念得超
世間諸漏，悟入圓通。故云還味旋知，斯為第一。（梵語憍梵缽提，華言牛呞，以其宿世曾
作牛王，餘習未除，故食後常虛噍也。梵語沙門，華言勤息。還味旋知者，謂不著塵味，不
隨妄知也。）
　　［十、身覺］，身覺即身根也。謂畢陵伽婆蹉，聞佛說諸世間不可樂事，因行乞食，被
刺傷足，舉身疼痛，即反觀覺痛之心，無有痛覺，本自清淨；如是思惟，攝念未久，身心忽
空，諸漏虛盡，得入圓通。故云如我所證，純覺遺身，斯為第一。（梵語畢陵伽婆蹉，華言
餘習。純覺遺身者，謂覺心純淨，而遺失妄身也。）
　　［十一、法空］，法空即意根也。謂須菩提於曠劫來，心得無礙，蒙佛開示，性覺真空
，於是頓入如來寶明空海，圓通境界。故云如我所證，諸相入非，非所非盡，旋法歸無，斯
為第一。（梵語須菩提，華言空生。寶明空海者，即如來所證明妙之理，無礙深廣也。非所
非盡，旋法歸無者，謂能非之心，所非之相，悉盡無餘；而轉諸法塵，皆歸寂滅也。從阿那
<pb n="750"/>
律至須菩提，是於五根悟入圓通。）
　　［十二、心見］，心見即眼識也。謂舍利弗於曠劫來，心見清淨，後於路中，逢迦葉波
，宣說因緣，從佛出家，於一切法，照了無礙，悟入圓通。故云如我所證，心見發光，光極
知見，斯為第一。（梵語舍利弗，華言身子。心見發光，光極知見者，由心見發明，而圓照
萬法也。）
　　［十三、心聞］，心聞即耳識也。謂菩薩已曾與恆沙如來為法王子，常用心聞，分別眾
生所有知見。若有眾生，修普賢行，分身百千，皆至其處，摩頂擁護，令其成就。心聞圓通
，普賢境界。故云我說本因，心聞發明，分別自在，斯為第一。
　　［十四、鼻息］，鼻息即鼻識也。謂孫陀罹難陀，從佛出家，雖具戒律，心多散動。世
尊教其觀鼻端白，遂觀鼻中之氣，出入如煙，身心內明，圓洞虛淨，煙相漸消，鼻息成白，
心開漏盡，諸出入息，化為光明，照十方界，即得圓通。故云我以消息，息久發明，明圓滅
漏，斯為第一。（梵語孫陀罹難陀，華言好愛歡喜。漏盡者，生死之漏斷滅也。明圓滅漏者
，真性明瞭圓融，滅諸有漏也。）
　　［十五、法音］，法音即舌識也。謂富樓那彌多羅尼子，從曠劫來，辯才無礙。世尊知
其有大辯才，以音聲輪教其發揚，於是助佛轉輪，成師子吼，悟入圓通。故云我以法音降伏
魔怨，消滅諸漏，斯為第一。（梵語富樓那彌多羅尼，華言滿慈，是其父母名，因以稱之。
）
　　［十六、身戒］，身戒即身識也。謂優波離，最初隨佛踰城出家，親觀如來六年勤苦，
承佛教戒，乃至三千威儀，八萬微細行業，悉皆清淨，身心寂滅，悟入圓通。故云我以執身
，身得自在；次第執心，心得通達。然後身心一切通利，斯為第一。（梵語優波離，華言上
首。）
　　［十七、心達］，心達即意識也。謂目干連，聞迦葉波宣說如來因緣深義，即頓發心，
得大通達。如來惠其袈裟著身，鬚髮自落。游於十方，無所罣礙。由是神通自在，圓明清淨
。故云我以旋湛，心光發宣，如澄濁流，久成清瑩，斯為第一。（梵語目干連，華言彩菽氏
。旋湛，謂旋復澄湛之性也。從舍利弗至目干連，是於六識悟入圓通。）
　　［十八、火性］，火性即火大也。謂烏芻瑟摩，久遠劫前，性多貪慾。有佛出世，名曰
空王。說多婬人，成猛火聚，教其徧觀百骸四支，諸冷暖氣，由是諦觀，神光內凝，化多婬
心，成智慧火。因此火光三昧力故，得入圓通。故云我以諦觀身心暖觸，無礙流通，諸漏既
消，生火寶焰，證無上覺，斯為第一。（梵語烏芻瑟摩，華言火頭。）
　　［十九、地性］，地性即地大也。謂持地菩薩，於往昔時，普光如來出現於世，曾為比
<pb n="751"/>
丘，平填道路，造作橋樑，行諸苦行。後世復值毘舍浮佛出現，國王延佛設齋。爾時平地待
佛，毘舍如來摩頂告言：當平心地，則世界地一切皆平。因是即得心開，見身微塵及與世界
一切微塵，等無差別，即得悟入圓通。故云我以諦觀身界二塵，等無差別，本如來藏，虛妄
發塵，塵銷智圓，成無上道，斯為第一。（梵語毘舍浮，華言徧一切自在。如來藏者，即一
切眾生本具真如之理藏也。）
　　［二十、水性］，水性即水大也。謂月光童子，往昔劫中，於水天佛所，修習水觀。觀
於身中涕唾津液大小便利與世界外諸香水海，水性一同，是時初成此觀，但見其水，未得無
身。經無量佛，方得無身，與諸香水海性合真空，無二無別，悟入圓通。故云我以水性一味
流通，得無生忍，圓滿菩提，斯為第一。（無生忍者，謂一切諸法本來不生，於此法中，能
忍可印證也。梵語菩提，華言道。）
　　［二十一、風性］，風性即風大也。謂琉璃光法王子，往昔劫中，於無量聲佛所，蒙佛
開示妙明心體，及說世界眾生，皆是妄緣風力所轉，即於爾時觀此世界及與身心，各有所動
，遂即覺了此群動性，來無所從，去無所至，身心發光，洞徹無礙，而入圓通。故云我以觀
察風力無依，悟菩提心，入三摩地，斯為第一。（梵語三摩地，華言等持。）
　　［二十二、空性］，空性即空大也。謂虛空藏菩薩，於定光佛所，得無邊身。爾時手執
四大寶珠，照明十方，微塵佛剎，化成虛空，身同虛空，不相妨礙，能善入微塵國土，廣行
佛事。由是諦觀四大無依，虛空佛國，同一虛妄，於同發明，得入圓通。故云我以觀察虛空
無邊，入三摩地，斯為第一。
　　［二十三、識性］，識性即識大也。謂彌勒菩薩，往昔劫中，於日月燈明佛所，而得出
家，修習唯心識定。至然燈佛出世，方乃得成無上妙圓識心三昧，了一切如來國土，淨穢有
無，皆是我心變化所現，而悟入圓通。故云我以諦觀十方唯識，識心圓明，得無生忍，斯為
第一。（梵語彌勒，華言慈氏。）
　　［二十四、淨念］，淨念即根大也。謂大勢至菩薩等，往昔劫中，於超日月光佛所，修
念佛三昧，收攝六根，定心念佛，由是不假方便，自得心開，悟入圓通。故云我無選擇，都
攝六根，淨念相繼，得三摩地，斯為第一。（從烏芻瑟摩至勢至，是於七大悟入圓通。）
　　［二十五、耳根］，耳根者，謂觀世音菩薩，往昔劫中，於觀世音佛所，發菩提心。彼
佛教其從聞思修入三摩提，於是菩薩即於聞中，入流亡所，所入既寂，動靜二相，瞭然不生
，一念頓空聞性而入圓通矣。經中所謂，生滅既滅，寂滅現前者，即圓通之體也。上合諸佛
妙心，下同眾生悲仰，而現乎三十二應，施以十四無畏等者，乃圓通之用也。故云我從耳門
，圓照三昧，緣心自在，成就菩提，斯為第一。（聞、思、修，即三慧也。梵語三摩提，即
<pb n="752"/>
三摩地也。入流亡所者，不隨聲塵，頓入法流，而亡其所入也。三十二應者，佛應、獨學應
、緣覺應、聲聞應、梵王應、帝釋應、自在天應、大自在天應、天大將軍應、天王應、四天
王太子應、人王應、長者應、居士應、宰官應、婆羅門應、比丘應、比丘尼應、優婆塞應、
優婆夷應、女主應、童男應、童女應、諸天應、龍應、藥叉應、乾闥婆應、阿修羅應、緊那
羅應、摩呼羅伽應、人應、非人應也。十四無畏者，一、不自觀音以觀觀者；二、知見旋復
；三、觀聽旋復；四、斷滅妄想，心無殺害；五、熏聞成聞，六根消復，同於聲聽；六、聞
熏精明，明徧法界；七、音性圓消，觀聽返入；八、滅音圓聞，遍生慈力；九、熏聞離塵，
色不能劫；十、純音無塵，根境圓融；十一、消塵旋明；十二、融形復聞；十三、六根圓通
，明照無二；十四、我一名與六十二恆河沙名，等無有異也。）

<xa>二十五護戒神</xa>
　　﹝出法苑珠林﹞
　　護戒神者，謂五戒之中，各有五神，為作衛護也。灌頂經云：若持五戒者，有二十五善
神衛護其身，在人左右，守於宮宅門戶之上，使萬事吉祥也。
　　［一、護不殺戒五神］，一、荼芻毗愈陀尼，護持戒人身，闢除邪鬼；二、輸多利輸陀
尼，護持戒人六情，悉令完具；三、毗樓遮那世波，護持戒人腹內，使五藏平調；四、阿陀
龍摩坻，護持戒人血脈，悉令通暢；五、婆羅桓尼和婆，護持戒人爪指，無所毀傷。（六情
，即眼耳鼻舌身意六根也。五藏者，心肝脾肺腎也。）
　　［二、護不盜戒五神］，一、坻摩阿毗婆馱，護持戒人出入往來，使得安寧；二、阿修
輸婆羅陀，護持戒人所啖飲食，悉使甘香；三、婆羅摩亶雄雌，護持戒人睡夢平安，覺寤歡
悅；四、婆羅門地鞞哆，護持戒人不為蠱毒所中；五、邪摩呼哆耶舍，護持戒人，不為霧露
之毒所害。
　　［三、護不邪婬戒五神］，一、佛馱僊陀樓哆，護持戒人口舌斗諍不行；二、鞞闍耶藪
多婆，護持戒人不為瘟瘧鬼所持；三、涅坭醯馱多耶，護持戒人不為縣官所得；四、阿邏多
賴都耶，護持戒人舍宅四方，驅逐凶殃；五、波羅那佛曇，護持戒人平定舍宅。
　　［四、護不妄語戒五神］，一、阿提梵者珊耶，護持戒人不為冢墓鬼所嬈；二、因台羅
因台羅，護持戒人門戶，闢除邪惡；三、阿伽風施婆多，護持戒人不為外氣鬼神所害；四、
佛曇彌摩多哆，護持戒人不為災火所延；五、多賴叉三密陀，護持戒人不為偷盜所侵。
　　［五、護不飲酒戒五神］，一、阿摩羅斯兜嘻，護持戒人若入山林，不為虎狼所害；二
、那羅門闍兜帝，護持戒人不為傷亡所嬈；三、鞞尼幹那波護，持戒人除惡鳥鳴狐鳴；四、
<pb n="753"/>
荼鞞斗毘舍羅，護持戒人除犬鼠變怪；五、伽摩毗那闍尼佉，護持戒人不為凶注所牽。（凶
注者，謂陰司注寫兇惡之事也。）

<xa>二十五有</xa>
　　﹝出天台四教儀﹞
　　二十五有，不出六道，有生有死，因果不亡之謂也。然梵王天、無想天、及五那含天總
在四禪天中，而別出其名者，以外道計梵王天為生萬物之主，計無想天以無心為涅槃，計五
那含天為真解脫，所以經教特立此三天為三有，以對破外道之計也。（六道者，即天道、人
道、修羅道、餓鬼道、畜生道、地獄道也。）
　　［一、四洲為四有］，謂東弗於逮、西瞿耶尼、南閻浮提、北郁單越也。（梵語弗於逮
，華言勝。梵語瞿耶尼，華言牛貨。梵語閻浮提，華言勝金洲。梵語郁單越，華言勝處。）
　　［二、四惡趣為四有］，謂六道中，修羅、餓鬼、畜生、地獄四者，皆由愚癡貪慾造諸
惡業，故感斯趣也。
　　［三、六欲天為六有］，謂欲界六天也。一四天王天，二忉利天，三夜摩天，四兜率天
，五化樂天，六他化自在天。（梵語忉利，華言三十三。梵語夜摩，亦云須焰摩，華言善時
分。梵語兜率，華言知足。）
　　［四、梵天為一有］，謂初禪中大梵王天，乃三千世界之主也。（三千者，小千、中千
、大千也。）
　　［五、無想天為一有］，謂四禪中之無想天，此天以無心想為果故也。
　　［六、五那含天為一有］，那含，梵語具雲阿那含，華言不還。謂四禪中無煩天、無熱
天、善見天、善現天、色究竟天，亦名五淨居天，此之五天，名位雖別，皆第三果聖人所居
，故通為一有也。（第三果，即聲聞阿那含果也。）
　　［七、四禪天為四有］，謂色界初禪天、二禪天、三禪天、四禪天也。
　　［八、四空處天為四有］，謂無色界空處天、識處天、無所有處天、非想非非想處天也
。

<xa>二十五三昧破二十五有</xa>
　　﹝出法華玄義﹞
　　梵語三昧，華言正定。二十五三昧破前二十五有者，約理對治，隨義以立名也。蓋欲、
色、無色三界，雖苦樂不同，然實有生死執著，故以此無垢等三昧之法，一一破之，令諸眾
<pb n="754"/>
生，出於諸有也。
　　［一、無垢三昧，破地獄有］，謂菩薩由淨諸業惑，證於無垢三昧。愍彼眾生，受於地
獄之苦，故以此三昧，令其修行，出離重垢所報之處也。（重垢即惡業，報處即地獄也。）
　　［二、不退三昧，破畜生有］，謂菩薩修於持戒禪定，破諸惡業，自獲不退，證於不退
三昧。愍彼眾生，受畜生苦，故以此三昧，令其遠捨諸惡，永不退失善道也。
　　［三、心樂三昧，破餓鬼有］，謂菩薩修戒定慧，破諸惡業，證於心樂三昧。愍彼眾生
，受餓鬼苦，故以此三昧，令其遠離諸惡而生喜樂也。
　　［四、歡喜三昧，破阿修羅有］，梵語阿修羅，華言無端正。謂菩薩修戒定慧，破於惡
業等怖，證於歡喜三昧。愍彼眾生，受阿修羅苦，故以此三昧，令其離諸猜疑怖畏也。
　　［五、日光三昧，破弗婆提有］，梵語弗婆提，華言勝，即東洲也。謂菩薩修戒定慧，
獲一切智光，破諸惡業無明等闇，證於日光三昧。愍彼東洲眾生，受諸生死，故以此三昧，
令其破諸惡業等闇，而得出離也。
　　［六、月光三昧，破瞿耶尼有］，梵語瞿耶尼，華言牛貨，即西洲也。謂菩薩修戒定慧
，獲一切智光，破諸惡業無明等闇，證於月光三昧。愍彼西洲眾生，受諸生死，故以此三昧
，令其破諸惡業等闇也。
　　［七、熱焰三昧，破郁單越有］，梵語郁單越，華言勝處，即北洲也。謂菩薩修戒定慧
，破諸我執，證於熱焰三昧。愍彼北洲眾生，計著於我，永執難化，故以此三昧，令其遠離
妄我，計執不生，而得出離也。
　　［八、如幻三昧，破閻浮提有］，梵語閻浮提，華言勝金洲，即南洲也。謂菩薩修戒定
慧，破諸虛幻惑業，證於如幻三昧。愍此南洲眾生，果報雜雜，壽命不定，猶如幻化。故以
此三昧，令其破於諸幻而得出離也。
　　［九、不動三昧，破四天王有］，四天王者，東方持國天王、南方增長天王、西方廣目
天王、北方多聞天王也。謂菩薩修戒定慧，破諸煩惱散亂，證於不動三昧。以此天遊行世間
，則有果報惑業等動故，以此三昧，令其悉破諸動惑業，亦得證此也。
　　［十、難伏三昧，破三十三天有］，三十三天，即忉利天也。謂菩薩修戒定慧，破一切
惑業，證於難伏三昧。以此天是地居之頂，果報惑業，難以折伏，故以此三昧，令其破諸難
伏，亦得證此也。（梵語忉利，華言三十三。）
　　［十一、悅意三昧，破焰摩天有］，焰摩，梵語具雲須焰摩，華言善時分。謂菩薩修戒
定慧，破諸煩惱，證於悅意三昧。以此天處空為悅，而未有上界不動等悅，故以此三昧，令
其舍離空處之悅，而證不動等悅也。
<pb n="755"/>
　　［十二、青色三昧，破兜率陀天有］，梵語兜率陀，華言知足。謂菩薩修戒定慧，破諸
煩惱，證於青色三昧。以此天果報，宮殿服玩一切皆青，故以此三昧，令其舍離一切煩惱，
亦得證此也。
　　［十三、黃色三昧，破化樂天有］，謂菩薩修戒定慧，破諸煩惱，證於黃色三昧。以此
天果報，宮殿服玩一切皆黃，故以此三昧，令其舍離一切煩惱，亦得證此也。
　　［十四、赤色三昧，破他化自在天有］，謂菩薩修戒定慧，破諸煩惱，證於赤色三昧。
以此天果報，宮殿服玩一切皆赤，故以此三昧，令其舍離一切煩惱，亦得證此也。
　　［十五、白色三昧，破初禪有］，初禪即色界天也。謂菩薩修戒定慧，證於白色三昧。
以此天果報，一切皆白，故以此三昧，令其舍離一切煩惱，亦得證此也。
　　［十六、種種三昧，破梵王有］，梵王亦色界初禪天也。謂菩薩修戒定慧，證於種種三
昧。以此天主，領大千世界，種類既多，果報不等，故以此三昧，令其舍離種種果報，亦得
證此也。
　　［十七、雙三昧，破二禪有］，二禪亦色界天也。謂菩薩修戒定慧，證雙三昧。以此天
獨有內淨支、喜支二種定相，即果報雙，而未見雙空、雙假、雙中之理，故以此三昧，令其
舍離淨喜，而證雙空等也。（雙空者，謂見、思二惑俱空也。雙假者，謂見假、思假，即見
、思惑，以此惑體虛假不實故也。雙中者，謂破見、思惑，同入中道也。）
　　［十八、雷音三昧，破三禪有］，三禪亦色界天也。謂菩薩修戒定慧，證於雷音三昧。
以此天禪樂最深，如冰魚蟄蟲，著於果報之樂。故以此三昧而驚駭之，令其舍離諸樂，亦證
於此也。
　　［十九、注雨三昧，破四禪有］，四禪亦色界天也。謂菩薩修戒定慧，證於注雨三昧。
以此天如大地具諸種子，若不得雨，善芽不生，故以此三昧之雨，令其發生三諦之種，亦得
證此也。（三諦者，真諦、俗諦、中諦也。）
　　［二十、如虛空三昧，破無想天有］，無想亦色界天也。謂菩薩修戒定慧，證於如虛空
三昧。以此天一期，心想不行，妄計果報非空，而為涅槃。故以此三昧，破彼非空，令其起
修空淨之行，亦得證此也。（梵語涅槃，華言滅度。一期者，從生至死也。）
　　［二十一、照鏡三昧，破阿那含天有］，梵語阿那含，華言不還。即第三果，生於色界
之天也。謂菩薩修戒定慧，證於照鏡三昧。以此天雖得無漏淨色，但是果報之淨，未獲究盡
色空，故以此三昧，令其破彼報淨之色，究竟真空之理，亦得證此也。
　　［二十二、無礙三昧，破空處有］，空處即無色界天也。謂菩薩修戒定慧，證於無礙三
昧。以此天得出色籠，果報無礙，未是空假中無礙，故以此三昧，令其舍離果報，亦得證此
<pb n="756"/>
也。（色籠者，謂色界色質籠罩也。空假中即三觀也。離性離相之謂空，無法不備之謂假，
非空非假之謂中也。）
　　［二十三、常三昧，破識處有］，識處，亦無色界天也。謂菩薩修戒定慧，證常三昧。
以此天以識相續不斷為常，此乃定報，即非無為等常，故以此三昧，令其舍離定報之常，亦
得證此也。
　　［二十四、樂三昧，破不用處有］，不用處，又名無所有處，亦無色界天也。謂菩薩修
戒定慧，證樂三昧。以此天厭識處無邊，入無所有處，以此處如癡，癡故是苦，故以此三昧
，令其舍離於癡，亦得證此也。
　　［二十五、我三昧，破非想非非想處有］，非想非非想處，亦無色界天也。謂菩薩修戒
定慧，證我三昧。以此天居無色界頂，謂是涅槃果報，猶有細煩惱等惑，而不自在，故以此
三昧，令其舍離煩惱，亦得證此也。

<xa>二十五種外道冥諦</xa>
　　﹝出華嚴經隨疏演義鈔﹞
　　二十五種冥諦者，乃是迦毗羅外道之所計也。蓋此外道，亦修禪定，有神通力，知八萬
劫中事；八萬劫前，冥然不知，謂之冥諦。從冥初自性，生智大，乃至神我，開成二十五諦
，合為九位也。（梵語迦毗羅，華言黃色。劫，梵語具雲劫波，華言分別時節。）
　　［一、冥初自性］，謂此外道，以八萬劫前之事，冥然不知之處，昧為自性，故云冥初
自性。
　　［二、智大］，智大亦名覺大，即增長之義。謂冥初之際，覺知增長，故云從冥初生智
大。
　　［三、我心］，我心亦名我慢，即我執也。謂由覺知生我慢心，故云從智大生我心。
　　［四、五唯］，唯即微也，五唯亦名五微，即色聲香味觸也。以色等五種，由我執之心
方現，故云從我心生五唯。
　　［五、五大］，五大，即地水火風空也。此五種性，徧一切處，故名為大。由極微而生
，故云從五唯生五大。
　　［六、五知根］，五根，即眼耳鼻舌身，謂之知者，以此五種，皆有知覺故也。因五大
而成，故云從五大生五知根。
　　［七、五作業根］，五根，即口與手、足、小便、大便。謂之作業者，以此五種能作業
用故也，亦因五大而成，故云從五大生五作業根。
<pb n="757"/>
　　［八、心平等根］，心乃肉團心，即意根也。謂之平等者，以此根能徧一切根境而生分
別也。此亦五大所成，故云從五大生平等根。並前五知，五作業，共為十一根也。
　　［九、神我］，神我即第八識也。外道執神我能生諸法，常住不壞，計為涅槃。是二十
五諦之主也。（第八識，即藏識也。梵語涅槃，華言滅度。）

<xa>二十八天</xa>
　　﹝出天台四教儀﹞
　　［一、欲界六天］，一、四天王天，東方持國天王、南方增長天王、西方廣目天王、北
方多聞天王。二、忉利天，梵語忉利，華言三十三。往世三十三人，同修勝業，同生此天。
三、須夜摩天，梵語須夜摩，華言善時分。謂此天時時唱快樂，故又云受五欲境，知時分故
。四、兜率陀天，梵語兜率陀，華言知足。謂此天於五欲境知止足故。五、化樂天，謂此天
自化五塵而娛樂故。六、他化自在天，謂此天假他所化樂事，以成己樂，即欲界天主。（五
欲者，色慾、聲欲、香欲、味欲、觸欲也。五塵者，色塵、聲塵、香塵、味塵、觸塵也。）
　　［二、色界十八天］，初禪三天：一、梵眾天。梵，淨也，以無染欲故。眾，猶民也。
謂此天是初禪天主之民眾也。二、梵輔天，輔，佐也。謂此天是初禪天主之輔佐臣僚也。三
、大梵天，謂此天是初禪天之主也。名尸棄，劫初先生，劫盡後滅，主領三千大千世界也。
（梵語尸棄，華言火。三千者，大千、中千、小千也。言三千大千者，總別雙舉也。）二禪
三天：一、少光天，謂此天光明少故。二、無量光天，謂此天光明增勝無限量故。三、光音
天，謂此天以光明為語音故。三禪三天：一、少淨天，謂此天意識樂受清淨故。二、無量淨
天，謂此天淨勝於前不可量故。三、徧淨天，謂此天樂受最勝，淨週徧故。四禪九天：一、
無雲天，以前諸天空居，依雲而住。此天在雲之上，居無雲之首，故號無雲。二、福生天，
謂此天修勝福力而生其中，從因得名故。三、廣果天，謂此天果報廣大，無能勝故。四、無
想天，謂此天一期果報，心想不行故。（一期者，謂從生至死也。）五、無煩天，謂此天離
欲界苦，及色界樂，苦樂兩滅，無煩惱故。六、無熱天，謂此天研究心境，無依無處，清涼
自在，無熱惱故。七、善見天，謂此天妙見十方世界圓澄無塵垢故。八、善現天，謂此天空
無障礙，精見現前故。九、色究竟天，謂此天於諸塵幾微之處，研窮究竟故。
　　［三、無色界四天］，一、空處天，謂此天厭於色身繫縛，不得自在，心緣虛空，與無
色相應，住空處定故。二、識處天，謂此天厭虛空無邊，於是即捨虛空，轉心緣識，以識為
處故。三、無所有處天，謂此天厭於識處無邊，於是捨識入無所有處，亦名不用處，謂不用
前空處識處故。四、非想非非想處天，謂此天居無色界之極頂，非無所有處之無想，非識處
<pb n="758"/>
之有想故。

<xa>二十八宿</xa>
　　﹝出法苑珠林﹞
　　大集經云：佛告娑婆世界主大梵天王等言：過去天僊，云何佈置諸宿曜辰，攝護國土，
養育眾生？大梵天王等白佛言：過去天僊，分佈安置諸宿曜辰，於四方中各有所主，如雲角
宿，主於眾鳥；亢宿，主於出家求聖道等。爾時佛告梵王等言：我亦使諸曜星辰，攝護國土
，養育眾生。汝等宣告，令彼得知。如我所分國土眾生，各各隨分攝護養育，故說二十八宿
所屬不同，各有威靈護衛也。（梵語娑婆，華言能忍。）
　　［一、東方七宿］，角宿主於眾鳥。亢宿主出家求聖道者。氐宿主水、主眾生房宿、主
行車求利。心宿主於女人。尾宿主洲渚眾。箕宿主於陶師。
　　［二、南方七宿］，井宿主於金師。鬼宿主一切國王大臣。柳宿主雪山龍。星宿主巨富
者。張宿主於盜賊。翼宿主於貴人。軫宿主須羅吒國。
　　［三、西方七宿］，奎宿主行船人。婁宿主於商人。胃宿主婆樓迦國。昴宿主於水牛。
畢宿主一切眾生。觜宿主鞞提訶國。參宿主於剎利。（剎利，梵語具雲剎帝利，華言田主，
即王種也。）
　　［四、北方七宿］，斗宿主澆部沙國。牛宿主剎利及安多缽竭那國。女宿主鴦伽摩伽陀
國。虛宿主那遮羅國。危宿主著華冠。室宿主乾陀羅國、輸盧那國及諸龍蛇蝮行之類。壁宿
主乾闥婆善樂。（梵語乾闥婆，華言香陰，即帝釋樂神也。）

<xa>三十一色</xa>
　　﹝出翻譯名義﹞
　　三十一色者：謂青、黃、赤、白、光、影、明、闇、煙、雲、塵、霧、空，此十三種，
名為顯色，以其顯現為色故也；長、短、方、圓、粗、細、高、下、正與不正，此十種，名
為形色，以其形量為色故也；取、捨、屈、伸、行、住、坐、臥，此八種，名為表色，以其
表彰為色故也。

<xa>三十二相──如來三十二相</xa>
　　﹝出法界次第﹞
　　謂如來應化之身，具此三十二相，以表法身眾德圓極，人天中尊，眾聖之王也。
<pb n="759"/>
　　［一、足安平相］，謂足下安立，皆悉平滿，猶如奩底也。（奩，力鹽切。奩底者，即
盒底也。）
　　［二、千輻輪相］，輻即車輪中之輻，謂足下轂網輪紋，眾相圓滿，有如千輻輪也。
　　［三、手指纖長相］，謂手指纖細圓長，端直[月*庸]好，指節參差，光潤可愛，勝
餘人也。
　　［四、手足柔軟相］，謂手足極妙柔軟，勝餘身份也。
　　［五、手足縵網相］，謂手指中間，縵網交合，文同綺畫，猶如鵝王之足也。
　　［六、足跟滿足相］，跟，足踵也。謂足之踵，圓滿具足也。
　　［七、足趺高好相］，謂足之趺，高起如真金之色；趺上之毛，青琉璃色，種種莊飾，
妙好圓滿也。（梵語琉璃，華言青色寶。）
　　［八、腨如鹿王相］（腨，時兗切），腨，股肉也。腨如鹿王相者，謂足腨漸次纖圓，
如彼鹿王之腨，纖好第一也。
　　［九、手過膝相］，謂雙臂修直，不俯不仰，平立過膝也。
　　［十馬陰藏相］，謂陰相藏密，猶如馬陰，不可見也。
　　［十一、身縱廣相］，謂身儀端正，豎縱橫廣，無不相稱也。
　　［十二、毛孔生青色相］，謂身諸毛孔，一孔一毛，生相不亂，右旋上向，青色柔軟也
。
　　［十三、身毛上靡相］，謂身諸毫毛，皆右旋向上，而偃伏也。
　　［十四、身金色相］，謂身皆金色，光明晃曜，如紫金聚，眾相莊嚴，微妙第一也。
　　［十五、身光面各一丈相］，謂身放光明，四面各一丈也。
　　［十六、皮膚細滑相］，謂皮膚細膩滑澤，不受塵水，不停蚊蚋。
　　［十七、七處平滿相］，謂兩足下、兩手、兩肩、項中，七處皆平滿端正也。
　　［十八、兩腋滿相］，謂左右兩腋，平滿而不窊也。（窊，鳥瓜切，不滿貌。）
　　［十九、身如師子相］，謂身體平正，威儀嚴肅，如師子王也。
　　［二十、身端直相］，謂身形端正，平直不傴曲也。（傴，委羽切，不伸也。）
　　［二十一、肩圓滿相］，謂兩肩圓滿而丰腴也。
　　［二十二、四十齒相］，謂常人但有三十六齒，唯佛具足四十齒也。
　　［二十三、齒白齊密相］，謂四十齒皆白淨齊密，根復深固也。
　　［二十四、四牙白淨相］，謂四牙最白而大，瑩潔鮮淨也。
　　［二十五、頰車如師子相］，謂兩頰車隆滿如師子王也。
<pb n="760"/>
　　［二十六、咽中津液得上味相］，謂咽喉中常有津液，上妙美味，如甘露流注也。
　　［二十七廣長舌相］，謂舌廣而長，柔軟紅薄，能覆面而至於髮際也。
　　［二十八、梵音深遠相］，謂音聲和雅，近遠皆到，無處不聞也。
　　［二十九、眼色如金精相］，謂眼目清淨明瑩，如金色精也。
　　［三十、眼睫如牛王相］，睫，目旁毛也。謂眼睫殊勝如牛王也。
　　［三十一、眉間白毫相］，謂兩眉之間，有白玉毫，清淨柔軟，如兜羅綿，右旋宛轉，
常放光明也。（梵語兜羅綿，華言細香。）
　　［三十二、頂肉髻成相］，謂頂上有肉，高起如髻，亦名無見頂相，謂一切人天二乘菩
薩，皆不能見故也。（二乘者，聲聞乘、緣覺乘也。）

<xa>三十二應</xa>
　　﹝出楞嚴經﹞
　　謂觀世音菩薩，於往昔無數恆河沙劫，有佛名觀世音，蒙彼如來，授以如幻聞熏聞修金
剛三昧，同佛慈悲，拔苦與樂，身成三十二應，入諸國土，化一切眾生也。（劫，梵語具雲
劫波，華言分別時節。聲教熏習，故曰聞熏；聞而復修，故曰聞修。金剛有堅利之能，以喻
三昧之力也。梵語三昧，華言正定。）
　　［一、佛身應］，佛，梵語具雲佛陀，華言覺。謂若諸菩薩，入三摩地，進修無漏勝解
現圓，觀世音菩薩即應現佛身，而為說法，令其解脫也。（梵語三摩地，華言等持。進修無
漏勝解現圓，謂修無為之法，即趣入三摩地，得無漏勝解，究竟圓成也。）
　　［二、獨覺應］，出無佛世，無師自悟，故名獨覺。謂若諸有學，寂靜妙明，勝妙現圓
，菩薩即於彼前，應現獨覺身而為說法，令其解脫也。（有學者，有所學也。謂第三阿那含
果已前，俱屬有學。勝妙現圓者，能妙萬物以明自性，究竟圓成也。）
　　［三、緣覺應］，因觀十二因緣，覺真諦理，故名緣覺。謂若諸有學，斷十二因緣，緣
斷勝性，勝妙現圓，菩薩即於彼前，應現緣覺身而為說法，令其解脫也。（十二因緣者，一
無明、二行、三識、四名色、五六入、六觸、七受、八愛、九取、十有、十一生、十二老死
也。緣斷勝性者，謂觀因緣得斷煩惱，而證勝妙之性也。）
　　［四、聲聞應］，聞佛聲教，故曰聲聞。謂若諸有學，得四諦空，修道入滅，勝性現圓
，菩薩即於彼前，應現聲聞身而為說法，令其解脫也。（得四諦空者，謂觀苦集滅道四諦，
證真空理也。修道入滅，勝性現圓者，謂從三果入滅，將登第四無學果位，勝妙之性，現前
圓成也。）
<pb n="761"/>
　　［五、梵王應］，梵王者，即色界初禪天主也。謂若諸眾生，欲心明悟，不犯欲塵，欲
身清淨，菩薩即於彼前，應現梵王身而為說法，令其解脫也。
　　［六、帝釋應］，帝釋，即忉利天主。梵語釋提桓因，華言能天主。言帝釋者，華梵雙
舉也。謂若諸眾生，欲為天主，統領諸天；菩薩即於彼前，應現帝釋身而為說法，令其成就
也。（梵語忉利，華言三十三。）
　　［七、自在天應］，自在天者，即欲界第五天也。謂若諸眾生，欲身自在，遊行十方，
菩薩即於彼前，應現自在天身而為說法，令其成就也。
　　［八、大自在天應］，大自在天者，即欲界第六天主也。謂若諸眾生，欲身自在，飛行
虛空，菩薩即於彼前，應現大自在天身而為說法，令其成就也。
　　［九、天大將軍應］，天大將軍，即帝釋天主之大將軍也。謂若諸眾生，愛統鬼神，救
護國土，菩薩即於彼前，現天大將軍身而為說法，令其成就也。
　　［十、四天王應］，四天王：東方持國天王、南方增長天王、西方廣自天王、北方多聞
天王也。謂若諸眾生，愛統世界，保護眾生，菩薩即於彼前，應現四天王身而為說法，令其
成就也。
　　［十一、四天王太子應］，謂若諸眾生，愛生天宮，驅使鬼神，菩薩即於彼前，應現四
天王太子身而為說法，令其成就也。
　　［十二、人王應］，謂若諸眾生，樂為人王，菩薩即於彼前，應現人王身而為說法，令
其成就也。
　　［十三、長者應］，謂若諸眾生，愛主族姓，世間推讓，菩薩即於彼前，應現長者身而
為說法，令其成就也。
　　［十四、居士應］，謂若諸眾生，愛談名言，清淨自居，菩薩即於彼前，應現居士身而
為說法，令其成就也。（名言者，名教典雅之言也。）
　　［十五、宰官應］，謂若諸眾生，愛治國土，剖斷邦邑，菩薩即於彼前，應現宰官身而
為說法，令其成就也。
　　［十六、婆羅門應］，梵語婆羅門，華言淨行。謂若諸眾生，愛諸數術，攝衛自居，菩
薩即於彼前，應現婆羅門身而為說法，令其成就也。（數術者，咒禁算藝、調養方法之類是
也。攝衛者，收攝其心，衛護身口也。）
　　［十七、比丘應］，梵語比丘，華言乞士。謂若有男子，好學出家，持諸戒律，菩薩即
於彼前，應現比丘身而為說法，令其成就也。
　　［十八、比丘尼應］，梵語尼，華言女。謂若有女人好學出家，持諸禁戒，菩薩即於彼
<pb n="762"/>
前，應現比丘尼身而為說法，令其成就也。
　　［十九、優婆塞應］，梵語優婆塞，華言清淨士。謂若有男子，樂持五戒，菩薩即於彼
前，應現優婆塞身而為說法，令其成就也。（五戒，不殺、不盜、不邪婬、不妄語、不飲酒
也。）
　　［二十、優婆夷應］，梵語優婆夷，華言清淨女。謂若有女子，五戒自居，菩薩即於彼
前，應現優婆夷身而為說法，令其成就也。
　　［二十一、女主應］，女主，天子之後也。謂若有女人，內政立身，以修家國，菩薩即
於彼前，應現女主身及國夫人命婦大家而為說法，令其成就也。
　　［二十二、童男應］，謂若有眾生，不壞男根，菩薩即於彼前，應現童男身而為說法，
令其成就也。
　　［二十三、童女應］，謂若有處女，愛樂處身，不求侵暴，菩薩即於彼前，應現童女身
而為說法，令其成就也。
　　［二十四、天應］，謂若有諸天，樂出天倫，菩薩即應現天身而為說法，令其成就也。
（倫，類也。）
　　［二十五、龍應］，謂若有諸龍，樂出龍倫，菩薩即應現龍身而為說法，令其成就也。
　　［二十六、藥叉應］，梵語藥叉，亦云夜叉，華言勇健。謂若有藥叉，樂度本倫，菩薩
即於彼前，應現藥叉身而為說法，令其成就也。
　　［二十七、乾闥婆應］，梵語乾闥婆，華言香陰，即帝釋樂神也。謂若乾闥婆，樂脫其
倫，菩薩即於彼前，應現乾闥婆身而為說法，令其成就也。
　　［二十八、阿修羅應］，梵語阿修羅，華言無端正，以形貌丑陋故也。謂若阿修羅，樂
脫其倫，菩薩即於彼前，應現阿修羅身而為說法，令其成就也。
　　［二十九、緊那羅應］，梵語緊那羅，華言疑神，又云人非人，以頭上有角似人而非人
也。謂若緊那羅，樂脫其倫，菩薩即於彼前，應現緊那羅身而為說法，令其成就也。
　　［三十、摩呼羅伽應］，梵語摩呼羅伽，華言大蝮行，即大蟒蛇也。謂若摩呼羅伽，樂
脫其倫，菩薩即於彼前，應現摩呼羅伽身而為說法，令其成就也。
　　［三十一、人應］，謂若諸眾生樂人、修人，菩薩即於彼前，應現人身而為說法，令其
成就也。（樂人、修人者，謂愛樂人身，而修人之行也。）
　　［三十二、非人應］，非人即鬼畜之類也。謂若諸非人，有形無形，有想無想，樂度其
倫，菩薩即於彼前，皆現其身而為說法，令其成就也。

<pb n="763"/>
<xa>三十四心斷結</xa>
　　﹝出天台四教儀集註﹞
　　謂三藏教菩薩，扶惑潤生，歷劫具修六度梵行，饒益有情。最後至於菩提樹下，一念相
應慧發真無漏之時，以八忍、八智、十六心、九無礙、九解脫、十八心，頓斷見、思習氣，
而成正覺。故云三十四心斷結也。（三藏教者，即經律論三藏也。扶惑潤生者，謂此教菩薩
，雖已離見、思之惑，為欲化度眾生故，伏惑不斷，而示同三界生死也。六度者，一佈施、
二持戒、三忍辱、四精進、五禪定、六智慧也。梵語菩提，華言道。菩提樹者，以佛於樹下
成道故也。見、思者，謂意根對法塵起諸分別曰見；眼等五根對色等五塵，起諸貪愛曰思。
習氣者，謂見、思惑之餘習氣分也。）
　　［一、八忍］，忍即忍可印證之義。一、苦法忍，謂觀欲界苦諦之法，而能忍可也。二
、苦類忍，謂以色界、無色界苦諦之法，比類欲界苦諦觀之，而能忍可也。三、集法忍，謂
觀欲界集諦煩惱之法，而能忍可也。四、集類忍，謂以色界、無色界集諦煩惱之法，比類欲
界集諦觀之，而能忍可也。五、滅法忍，謂觀欲界滅諦之法，而能忍可也。六、滅類忍，謂
以色界、無色界滅諦之法，比類欲界滅諦觀之，而能忍可也。七、道法忍，謂觀欲界道諦之
法，而能忍可也。八、道類忍，謂以色界、無色界道諦之法，比類欲界道諦觀之，而能忍可
也。
　　［二、八智］，智即明瞭之義。一、苦法智，謂因觀欲界苦諦，而斷見惑之智明發也。
二、苦類智，謂以色界、無色界苦諦，比類欲界苦諦觀之，而斷上二界見惑之智明發也。三
、集法智，謂因觀欲界集諦，而斷見惑之智明發也。四、集類智，謂以色界、無色界集諦，
比類欲界集諦觀之，而斷上二界見惑之智明發也。五、滅法智，謂因觀欲界滅諦，而斷見惑
之智明發也。六、滅類智，謂以色界、無色界滅諦，比類欲界滅諦觀之，而斷上二界見惑之
智明發也。七、道法智，謂因觀欲界道諦，而其斷惑之智明發也。八、道類智，謂以色界、
無色界道諦，比類欲界道諦觀之，而斷上二界見惑之智明發也。
　　［三、九無礙道］，無礙者，謂唸唸修觀，斷惑不為惑所礙也。蓋欲界為一地；色界初
禪、二禪、三禪、四禪為四地；無色界空處、識處、無所有處、非想非非想處為四地；則三
界共為九地。每地各有九品思惑，於一一地修此無礙道以斷之也。（思惑言九品者，謂因此
惑難斷，遂分上中下之三品。於三品中，又各分三品，共九品也。）
　　［四、九解脫道］，解脫即自在之義。謂惑業斷離，無所繫縛而得自在。蓋欲界一地，
色界四地，無色界四地，共為九地。每地各有九品思惑，此惑既斷，即證解脫道也。

<pb n="764"/>
<xa>三十六物</xa>
　　﹝出華嚴經隨疏演義鈔﹞
　　［一、外相十二］，謂發、毛、爪、齒、眵（尺支切）、淚、涎、唾、屎、尿、垢、汗
也。
　　［二、身器十二］，謂皮、膚、血、肉、筋、脈、骨、髓、肪（音方）、膏、腦、膜也
。
　　［三、內含十二］，含即含藏，謂肝、膽、腸、胃、脾、腎、心、肺、生藏、熟藏、赤
痰、白痰也。

<xa>三十七道品</xa>
　　﹝出法界次第﹞
　　道即能通之義，品猶類也。合四念處等法門為三十七，皆是入道淺深之氣類，故云道品
也。
　　［一、四念處］，念即想念，處即身受心法也。一、身念處，謂觀此色身，皆是不淨也
。二、受念處，謂觀領受好惡等事，悉皆是苦也。三、心念處，謂觀此識心生滅無常也。四
、法念處，謂觀諸法從因緣生，皆無有我也。
　　［二、四正勤］，正謂不邪，勤謂不怠。一、已生惡，令永斷。謂一切惡法，若已生者
，當精勤一心決剔，令其永斷除也。二、未生惡，令不生。謂一切惡法，若未生時，當精勤
一心遮止，令其不復萌生也。三、未生善，令生。謂諸善法，若未生時，當精勤一心勇猛，
令其發生也。四、已生善，令增長。謂諸善法，若已生者，當精勤一心修習，令其增長也。
　　［三、四如意足］，謂所修之法，如願滿足也。一、欲如意足，謂希慕所修之法，如願
滿足也。二、精進如意足，謂於所修之法，專注一心，無有間雜，如願滿足也。三、念如意
足，謂於所修之法，記憶不忘，如願滿足也。四、思惟如意足，謂心思所修之法，不令忘失
，如願滿足也。
　　［四、五根］，根即能生之義，謂此五根，能生一切善法也。一、信根，謂信於正道也
。二、精進根，謂修正法無間無雜也。三、念根，謂於正法記憶不忘也。四、定根，謂攝心
不散也。五、慧根，謂於諸法觀照明了也。
　　［五、五力］，力即力用，謂能破惡成善也。一、信力，謂信根增長，能破諸疑惑也。
二、精進力，謂精進根增長，能破身心懈怠，成辦出世之事也。三、念力，謂念根增長，能
破諸邪念，成就出世正念功德也。四、定力，謂定根增長，能破諸亂想，發諸禪定也。五、
<pb n="765"/>
慧力，謂慧根增長，能遮止三界見、思之惑，發真無漏也。（三界者，欲界、色界、無色界
也。見、思惑者，分別曰見惑，貪愛曰思惑也。真無漏者，謂阿羅漢斷見、思惑盡，不漏落
三界生死，異於初果等，故名真也。）
　　［六、七覺分］，覺即覺了，分即支分。謂此七法，各有支派分齊也。一、擇覺分，謂
揀擇諸法之真偽也。二、精進覺分，謂修諸道法，無有間雜也。三、喜覺分，謂契悟真法，
得歡喜也。四、除覺分，謂斷除諸見煩惱也。五、捨覺分，謂捨離所見念著之境也。六、定
覺分，謂覺了所發之禪定也。七、念覺分，謂思惟所修之道法也。
　　［七、八正道］，不邪曰正，能通曰道。一、正見，謂能見真理也。二、正思惟，謂心
無邪念也。三、正語，謂言無虛妄也。四、正業，謂白淨善業也。五、正命，謂依法乞食活
命也。六、正精進，謂修諸道行無間雜也。七、正念，謂專心憶念善法也。八、正定，謂一
心住於真空之理也。

<xa>四十二字門</xa>
　　﹝出華嚴經﹞
　　眾聖所由，名之為門。智論云：四十二字，是一切字之根本。因字有語，因語有名，因
名有義。從此字門，則能入於無相之智。般若經云：一字皆入四十二字，四十二字亦入一字
。故華嚴經中，善知眾藝童子告善財言：我恆唱持此之字母，入般若波羅蜜門。所以眾聖，
皆由此而入於實相之慧也。（梵語般若波羅蜜，華言智慧到彼岸，謂到涅槃彼岸也。）
　　［一、阿字門］，阿，梵語具雲阿提阿耨波陀，華言不生。謂一切法，本來不生也。經
云：唱阿字時，入般若波羅蜜門，名菩薩威力，入無差別境界。疏云：阿者，入無生義。無
生之理，統該萬法。菩薩得此無生之旨，則能達諸法空，斷一切障也。
　　［二、多字門］，多，大品般若經作羅，梵語具雲羅闍，華言垢。謂一切法，本來清淨
，離諸染污也。經云：唱多字時，入般若波羅蜜門，名無邊差別。疏云：是清淨無染離塵垢
義。
　　［三、波字門］，波，梵語具雲波羅末陀，華言第一義。謂聖智自覺所得，非言說妄想
境界故也。經云：唱波字時，入般若波羅蜜門，名普照法界。疏云：諸法皆等，即普照法界
。
　　［四、者字門］，者，大品般若經作遮，梵語具雲遮黎夜，華言行。謂知一切法皆不可
得，亦知一切諸行，皆非行故也。經云：唱者字時，入般若波羅蜜門，名普輪斷差別。疏云
：諸法無有，諸行既空，遍摧差別。（普輪者，普即普遍之義，輪有摧碾之用。言此字門，
<pb n="766"/>
能摧碾一切差別之法也。）
　　［五、那字門］，梵語那，華言不。謂知一切法離名離相，不得不失，不來不去故也。
經云：唱那字時，入般若波羅蜜門，名得無依。疏云：諸法無有言說文字，性相雙亡，故無
所依。
　　［六、邏字門］，邏，梵語具雲邏求，華言輕。謂知一切法離輕重相。故經云：唱邏字
時，入般若波羅蜜門，名離依止無垢。疏云：悟一切法，離世間惑染故。
　　［七、柁字門］，梵語柁，又云陀摩，華言善。謂知一切法善相，善心生故。經云：唱
柁（輕呼）字時，入般若波羅蜜門，名不退轉方便。疏云：悟一切法調伏寂靜，真如平等，
無分別故。
　　［八、婆字門］（婆，蒲我切），婆，梵語具雲婆陀，華言縛。謂知一切法，無縛無解
故。經云：唱婆字時，入般若波羅蜜門，名金剛場。疏云：悟一切法，離縛解故，方入金剛
場。（金剛場，即金剛心，等覺菩薩位也。）
　　［九、茶字門］（茶，徒解切），茶，梵語具雲茶闍他，華言不熱。謂知一切法，無熱
惱相。故經云：唱茶字時，入般若波羅蜜門，名曰普輪。疏云：悟一切法，離熱惱穢，得清
涼故，是普摧義，謂輪能摧碾一切煩惱也。
　　［十、沙字門］（沙，失我切），梵語沙，華言六。謂知人身六根之相，皆自在故。經
云：唱沙字時，入般若波羅蜜門，名為海藏。疏云：悟一切法，無罣礙故，如海含容萬像。
（六根者，眼根、耳根、鼻根、舌根、身根、意根也。皆自在者，如眼根任運觀色自在無礙
，五根隨用，亦復如是也。）
　　［十一、嚩字門］，嚩，大品般若經作和，梵語具雲和波陀，華言語言。謂知一切法離
語言相故。經云：唱嚩字時，入般若波羅蜜門，名普生安住。疏云：悟一切法，言語道斷，
能徧安住。
　　［十二、哆字門］（哆，丁可切），哆，大品般若經作多。梵語具雲多他，華言如。謂
入諸法真如之相不動故。經云：唱哆字時，入般若波羅蜜門，名圓滿光。疏云：悟一切法，
真如不動，圓滿顯現。
　　［十三、也字門］（也，以可切），也，梵語具雲夜他跋，華言實。謂知色心等一切諸
法，入實相中，不生不滅故。經云：唱也字時，入般若波羅蜜門，名差別積聚。疏云：悟如
實不生故，則諸乘積聚，皆不可得。
　　［十四、瑟吒字門］，瑟吒，大品般若經作吒，梵語具雲吒婆，華言障礙。謂知一切法
無障礙故。經云：唱瑟吒字時，入般若波羅蜜門，名普光明，息煩惱故。
<pb n="767"/>
　　［十五、迦字門］，迦，梵語具雲迦邏，華言作者。謂知諸法之中，無有作者。經云：
唱迦字時，入般若波羅蜜門，名無差別雲。疏云：作業如雲，皆無差別。
　　［十六、娑字門］（娑，蘇我切），娑，梵語具雲娑娑，華言一切。謂入一切法時，皆
不可得故。經云：唱娑字時，入般若波羅蜜門，名降霔大雨。疏云：即平等性。
　　［十七、麼字門］，麼，梵語具雲磨磨迦邏，華言我所。謂知一切法離我所故。肇法師
曰：我為萬物主，萬物為我所。經云：唱麼字時，入般若波羅蜜門，名大流湍激，眾峰齊峙
。疏云：即我所執性，若眾峰齊峙，長流湍激。
　　［十八、伽字門］，伽，梵語具雲伽陀，華言底。謂知一切諸法根底，不可得故。經云
：唱伽字時，入般若波羅蜜門，名普安立。疏云：即一切法行取性。
　　［十九、他字門］（他，他可切），他，梵語具雲多他阿伽陀，華言如去。謂入諸法處
不可得故。經云：唱他字時，入般若波羅蜜門，名真如平等藏。
　　［二十、社字門］，社，大品般若經作闍，梵語具雲闍提闍羅，華言生。謂知諸法之生
不可得故。經云：唱社字時，入般若波羅蜜門，名入世間海清淨。
　　［二十一、鎖字門］，梵語鎖，大品般若經作簸，（無翻）。謂知一切法不可得故。經
云：唱鎖字時，入般若波羅蜜門，名念一切佛莊嚴。疏云：即安隱性。
　　［二十二、馱字門］，馱，梵語具雲馱摩，華言法性。謂知一切法中，法性不可得故。
經云：唱馱字時，入般若波羅蜜門，名觀察揀擇一切法聚。
　　［二十三、奢字門］（奢，屍荷切），奢，大品般若經作賒，梵語具雲賒多，華言寂滅
。謂知諸法皆寂滅相，不可得故。經云：唱奢字時，入般若波羅蜜門，名隨順一切佛教輪光
明。疏云：即寂靜性。
　　［二十四、佉字門］，梵語佉，華言虛空。謂知諸法，猶如虛空，不可得故。經云：唱
佉字時，入般若波羅蜜門，名修因地智慧藏。疏云：即如虛空性。
　　［二十五、叉字門］，叉，梵語具雲叉耶，華言盡。謂入諸法盡性不可得故。經云：唱
叉字時，入般若波羅蜜門，名息諸業海藏。疏云：猶言盡空業海。
　　［二十六、娑多字門］，娑多，大品般若經作哆，梵語具雲迦哆度求那，華言是事邊得
何利。謂知諸法邊，得何所利故。經云：唱娑多字時，入般若波羅蜜門，名蠲諸惑障，開淨
光明。（蠲，除也。）
　　［二十七、壤字門］，壤，大品般若經作若，梵語具雲若那，華言智。謂知一切法中無
智相故。經云：唱壤字時，入般若波羅蜜門，名作世間智慧門。
　　［二十八、曷攞多字門］，梵語曷攞多，又云阿施，大品般若經作施，華言義。謂知一
<pb n="768"/>
切法義不可得故。經云：唱曷攞多字時，入般若波羅蜜門，名生死境界智慧輪。
　　［二十九、婆字門］（婆，蒲餓切），婆，梵語具雲婆伽，華言破。謂知一切法不可得
破壞相故。經云：唱婆字時，入般若波羅蜜門，名一切智宮殿圓滿莊嚴。
　　［三十、車字門］，車，梵語具雲伽車提，華言去。謂知一切法無所去故。經云：唱車
字時，入般若波羅蜜門，名修行方便藏，各別圓滿。
　　［三十一、娑麼字門］（娑，蘇紇切），娑麼，大品般若經作魔，梵語具雲阿濕麼，華
言石。謂知諸法堅牢如金剛石，不可壞故。經云：唱娑麼字時，入般若波羅蜜門，名隨十方
現見諸佛。
　　［三十二、訶婆字門］，訶婆，大品般若經作火，梵語具雲火夜，華言喚來。謂雖知一
切法無音聲相，亦可呼召無緣令其有緣。經云：唱訶婆字時，入般若波羅蜜門，名觀察一切
無緣眾生，方便攝受，令出生無礙力。
　　［三十三、縒字門］（縒，七可切），縒，大品般若經作嗟，梵語具雲末嗟羅，華言慳
。謂知一切法無慳無施相故。經云：唱縒字時，入般若波羅蜜門，名修行趣入一切功德海。
　　［三十四、伽字門］，伽，梵語具雲伽那，華言厚。謂知諸法不厚不薄故。經云：唱伽
字時，入般若波羅蜜門，名持一切法雲堅固海藏。疏云：即平等性，猶言厚薄平等，如雲普
覆。
　　［三十五、吒字門］，吒，大品般若經作他，梵語具雲他那，華言處。謂知諸法無住處
故。經云：唱吒字時，入般若波羅蜜門，名隨願普見十方諸佛。
　　［三十六、拏字門］（拏，你可切），梵語拏，華言不。謂入諸法，不來不去故。經云
：唱拏字時，入般若波羅蜜門，名觀察字輪。疏云：即離諸諠諍，無往無來，行住坐臥，常
觀字輪。
　　［三十七、娑頗字門］（娑，蘇紇切），梵語娑頗，又云頗羅，大品般若經作頗，華言
果。謂知一切法因果性空故。經云：唱娑頗字時，入般若波羅蜜門，名化眾生究竟處。疏云
：即徧滿果報。
　　［三十八、娑迦字門］，梵語娑迦，又云歌大，大品般若經作歌，華言眾。謂知五眾等
法不可得故。經云：唱娑迦字時，入般若波羅蜜門，名廣大藏無礙辯光明輪徧照。（五眾者
，即色受想行識，謂此五法，眾共相生而成身也。亦名五陰，又名五蘊。）
　　［三十九、也娑字門］（也，夷可切；娑，蘇可切），梵語也娑，大品般若經作醝（無
翻）。經云：唱也娑字時，入般若波羅蜜門，名宣說一切佛法境界。
　　［四十、室者字門］，室者，大品般若經作遮，梵語具雲遮羅地，華言動。謂知一切法
<pb n="769"/>
不動相故。經云：唱室者字時，入般若波羅蜜門，名於一切眾生界，法雷遍吼。
　　［四十一、侘字門］（侘，恥可切），侘，大品般若經作吒，梵語具雲多羅，華言岸。
謂知一切法此岸彼岸不可得故。經云：唱侘字時，入般若波羅蜜門，名以無我法開曉眾生。
　　［四十二、陀字門］，陀，大品般若經作荼，梵語具雲彼荼，華言必。謂知一切法必不
可得故。過此荼字後，無字可說也。經云：唱陀字時，入般若波羅蜜門，名一切法輪差別藏
。疏云：即究竟含藏一切法輪。

<xa>四十八願</xa>
　　﹝出大彌陀經﹞
　　謂阿彌陀佛，最初因中，名法藏比丘。彼時於世自在王佛前，白佛言：我發無上菩提之
心，願作佛時，身相光明，剎土殊勝，寧可得否？彼佛知其智識高明，心願廣大，乃以二千
一百萬佛剎善惡粗妙之相，隨其心願，悉令顯現。法藏即一其心，遂得天眼，莫不徹見。復
白佛言：我已攝取如上佛剎，所以莊嚴國土清淨之行，願有敷陳，惟佛聽察。遂發此四十八
願也。（梵語阿彌陀，華言無量壽。）
　　［第一願］，願我剎中，無地獄餓鬼禽畜以至蜎飛蠕動之類。不得是願，終不作佛。
　　［第二願］，願我剎中，無女人，無數世界諸天人民以至蜎飛蠕動之類，來生我國者，
皆於七寶水池蓮華中化生。不得是願，終不作佛。（七寶者，金、銀、璃璃、玻璃、硨磲、
碼瑙、赤真珠也。）
　　［第三願］，願我剎土中人欲食時，七寶缽中，百味飲食，化現在前。食已，器用自然
化去。不得是願，終不作佛。
　　［第四願］，願我剎土中人所欲衣服，隨念即至，不假裁縫搗染浣濯。不得是願，終不
作佛。
　　［第五願］，願我剎土中，自地以上至於虛空，皆有宅宇宮殿樓閣，池流華樹，悉以無
量雜寶，百千種香，而共合成，嚴飾奇妙，殊勝超絕，其香普熏十方世界，眾生聞是香者，
皆修佛行。不得是願，終不作佛。
　　［第六願］，願我剎土中人，皆心相愛敬，無相憎嫉。不得是願，終不作佛。
　　［第七願］，願我剎土中人，盡無婬泆瞋怒愚癡之心。不得是願，終不作佛。
　　［第八願］，願我剎土中人，皆同一善心，無惑他念；其所欲言，皆預相知意。不得是
願，終不作佛。
　　［第九願］，願我剎土中人，皆不聞不善之名，況有其實。不得是願，終不作佛。
<pb n="770"/>
　　［第十願］，願我剎土中人，知身如幻，無貪著心。不得是願，終不作佛。
　　［第十一願］，願我剎土中雖有諸天，與世之人異，而其形容，皆一類金色，面目端正
淨好，無復丑異。不得是願，終不作佛。
　　［第十二願］，願假令十方無數世界，諸天人民，以至蜎飛蠕動之類，皆得為人，皆作
緣覺、聲聞，皆坐禪一心，共欲計數我年壽，幾千億萬劫，無有能知者。不得是願，終不作
佛。（劫，梵語具雲劫波，華言分別時節。）
　　［第十三願］，願假令十方各千億世界，有諸天人民以至蜎飛蠕動之類，皆得為人，皆
作聲聞、緣覺，皆坐禪一心，共欲計數我剎土中人，數有幾千億萬，無有能知者。不得是願
，終不作佛。
　　［第十四願］，願我剎土中人壽命皆無數劫，無有能計知其數者。不得是願，終不作佛
。
　　［第十五願］，願我剎土中人，所受快樂，一如漏盡比丘。不得是願，終不作佛。（漏
盡，謂生死之漏盡也。）
　　［第十六願］，願我剎土中人，住正信位，離顛倒想，諸根寂靜，盡般泥洹。不得是願
，終不作佛。（梵語般泥洹，即般涅槃，華言滅度。）
　　［第十七願］，願我說經行道，十倍諸佛。不得是願，終不作佛。
　　［第十八願］，願我剎土中人，盡通宿命，知百千億那由他劫事。不得是願，終不作佛
。（梵語那由他，華言萬億。）
　　［第十九願］，願我剎土中人，盡得天眼，見百千億那由他世界。不得是願，終不作佛
。
　　［第二十願］，願我剎土中人，盡得天耳，聞百千億那由他諸佛說法，悉能受持。不得
是願，終不作佛。
　　［第二十一願］，願我剎土中人，得他心智，知百千億那由他世界眾生心念。不得是願
，終不作佛。
　　［第二十二願］，願我剎土中人，盡得神足，於一念頃，能超過百千億那由他世界。不
得是願，終不作佛。
　　［第二十三願］，願我名號，聞於十方無數世界。諸佛各於大眾，稱我功德及國土之勝
。諸天人民以至蜎飛蠕動之類，聞我名號，慈心喜悅者，皆令來生我國。不得是願，終不作
佛。
　　［第二十四願］，願我頂中光明妙勝，如日月之明百千億萬倍。不得是願，終不作佛。
<pb n="771"/>
　　［第二十五願］，願我光明，照諸無數天下幽冥之處，皆當大明。諸天人民以至蜎飛蠕
動之類，見我光明，莫不慈心作善，皆令來生我國。不得是願，終不作佛。
　　［第二十六願］，願十方無數世界諸天人民以至蜎飛蠕動之類，蒙我光明觸其身者，身
心慈和，過諸天人。不得是願，終不作佛。
　　［第二十七願］，願十方無數世界諸天人民，有發菩提心，奉持齋戒，行六波羅蜜，修
諸功德，至心發願欲生我國。臨壽終時，我與大眾，現其人前，引至來生，作不退轉地菩薩
。不得是願，終不作佛。（梵語波羅蜜，華言到彼岸。六波羅蜜，即佈施、持戒、忍辱、精
進、禪定、智慧。不退轉地者，謂行與位皆不退也。）
　　［第二十八願］，願十方無數世界諸天人民，聞我名號，燒香散花，然燈懸繒，飲食沙
門，起立塔寺，齋戒清淨，益作諸善，一心繫念於我，雖止一晝夜，亦必得生我國。不得是
願，終不作佛。
　　［第二十九願］，願十方無數世界諸天人民，至心信樂，欲生我國。十聲念我名號，必
遂來生，惟除五逆，誹謗正法。不得是願，終不作佛。（五逆者，殺父、殺母、殺阿羅漢、
出佛身血、破和合僧也。）
　　［第三十願］，願十方無數世界諸天人民以至蜎飛蠕動之類，前世作惡，聞我名號，即
懺悔為善，奉持經戒，願生我國。壽終不經惡道，逕遂來生，一切所欲，無不如意。不得是
願，終不作佛。
　　［第三十一願］，願十方無數世界諸天人民，聞我名號，五體投地，稽首作禮，喜悅信
樂，修菩薩行，諸天世人，莫不致敬。不得是願，終不作佛。（五體者，頭及兩手兩足也。
）
　　［第三十二願］，願十方無數世界，有女人，聞我名號，喜悅信樂，發菩提心；厭惡女
身，壽終之後，不復為女。不得是願，終不作佛。
　　［第三十三願］，願凡生我國者，一生遂補佛處。惟除本願，欲往他方，設化眾生，修
菩薩行，供養諸佛者；即自在往生，我以威神之力，令彼教化一切眾生，皆發信心，修一切
善行。不得是願，終不作佛。
　　［第三十四願］，願我剎土之人，欲生他方者，如其所願，不復墜於惡道。不得是願，
終不作佛。
　　［第三十五願］，願我剎土中菩薩，以香華幡蓋真珠纓絡種種供具，欲往無量世界，供
養諸佛者，一食之頃，即可遍至。不得是願，終不作佛。
　　［第三十六願］，願我剎土中菩薩，欲以萬種之物供養十方無數諸佛，即在其前，供養
<pb n="772"/>
既遍，是日未午，即還我剎。不得是願，終不作佛。
　　［第三十七願］，願我剎土中菩薩，受持經法，諷誦宣說，必得辯才智慧。不得是願，
終不作佛。
　　［第三十八願］，願我剎土中菩薩，能演說一切法，其智慧辯才，不可限量。不得是願
，終不作佛。
　　［第三十九願］，願我剎土中菩薩，得金剛那羅延力，其身皆紫磨金色，具諸相好，說
經行道，無異於佛。不得是願，終不作佛。（梵語那羅延，華言金剛。）
　　［第四十願］，願我剎土清淨，照見十方無量世界，菩薩欲於寶樹中見十方一切嚴淨佛
剎，即時應現，猶如明鏡，睹其面相。不得是願，終不作佛。
　　［第四十一願］，願我剎土中菩薩，雖少功德者，亦能見我道場樹高四千由旬。不得是
願，終不作佛。（梵語由旬，華言限量，或四十里，或六十里，或八十里。）
　　［第四十二願］，願我剎土中諸天世人及一切萬物，悉皆嚴淨光麗，形色殊特，窮微極
妙，無能稱量者。眾生雖得天眼，不能辯其名數。不得是願，終不作佛。
　　［第四十三願］，願我剎土中人，隨其志願所欲聞法，皆自然得聞。不得是願，終不作
佛。
　　［第四十四願］，願我剎土中菩薩、聲聞，皆智慧威神；頂中皆有光明，語音鴻暢，說
經行道，無異於佛。不得是願，終不作佛。
　　［第四十五願］，願他方世界諸菩薩，聞我名號，皈依精進，皆逮得清淨解脫三昧。住
是三昧，一發意頃，供養不可思議諸佛，而不失定意。不得是願，終不作佛。（梵語三昧，
華言正定。）
　　［第四十六願］，願他方世界諸菩薩，聞我名號，皈依精進，皆逮得普等三昧，至於成
佛，常見無量不可思議一切諸佛。不得是願，終不作佛。（普等者，謂於一切法皆平等也。
）
　　［第四十七願］，願他方世界諸菩薩，聞我名號，皈依精進，即得至不退轉地。不得是
願，終不作佛。
　　［第四十八願］，願他方世界諸菩薩，聞我名號，皈依精進，即得至第一忍，第二忍，
第三忍。於諸佛法，永不退轉。不得是願，終不作佛。（三忍，即忍位中上忍、中忍、下忍
也。）

<xa>五十三參──善財五十三參</xa>
<pb n="773"/>
　　﹝出華嚴經﹞
　　經云：善財童子，初入胎時，於其宅內，自然而出七寶樓閣；其樓閣下，有七伏藏。地
自開裂，生七寶牙。童子處胎十月，然後誕生。形體支分端正具足，一切眾寶自然出現，一
切庫藏悉皆充滿。以此事故，父母親屬及善相師，共呼此兒，名曰善財。後因文殊師利菩薩
，至福城東，住莊嚴幢娑羅林中，為眾說法。善財與五百童子，詣文殊所，頂禮其足，白言
：惟願聖者廣為我說，菩薩應云何學菩薩道，乃至應云何令普賢行，速得圓滿。文殊告言：
善男子，汝已發阿耨多羅三藐三菩提心，若欲成就一切智智，應決定求真善知識，勿生疲懈
。見善知識，勿生厭足。於善知識所有教誨，皆應隨順。於善知識善巧方便，勿見過失。文
殊遂令善財往於南方，先參德雲比丘，次第展轉，指示終參普賢菩薩，即得一切佛剎微塵數
三昧門。善財如是歷一百十城，參五十三善知識，是為五十三參也。（七寶者，金、銀、琉
璃、玻黎、硨磲、碼瑙、赤真珠也。梵語文殊師利，華言妙德。梵語娑羅，華言堅固。梵語
阿耨多羅三藐三菩提，華言無上正等正覺。梵語比丘，華言乞士。梵語三昧，華言正定。）
　　［一參］，善財最初受文殊教，往勝樂國妙峰山，參德雲比丘。至彼求覓，經於七日，
見彼比丘在別山上徐步經行。於是善財往詣頂禮，白言：我已先發菩提心，而未知菩薩云何
學菩薩行，乃至應云何於普賢行疾得圓滿。時德雲比丘為說憶念一切諸佛境界，智慧光明普
見法門已。乃云：如諸菩薩無邊智慧，清淨行門，而我云何能知能說。復令參海雲比丘。（
梵語菩提，華言道。）
　　［二參］，善財承教，向海門國，參海雲比丘。為說諸佛菩薩行光明普眼法門已。乃云
：如諸菩薩，深入一切菩薩行海等，而我云何能知能說。復令參善住比丘。
　　［三參］，善財承教，至楞伽道邊海岸聚落，參善住比丘。見此比丘於虛空中，來往經
行。為說普速疾供養諸佛、成就眾生無礙解脫門已。乃云：如諸菩薩持大悲戒，乃至離垢戒
等，如是功德，而我云何能知能說。復令參彌伽大士。（梵語楞伽，華言不可往。）
　　［四參］，善財承教，至達裡鼻荼國，自在城，參彌伽大士。為說妙音陀羅尼光明法門
已。乃云：如諸菩薩普入一切眾生種種想海等功德，我今云何能知能說。復令參解脫長者。
（梵語達裡鼻荼，華言消融。梵語陀羅尼，華言總持。）
　　［五參］，善財承教，漸次遊行，十有二年，至住林城，參解脫長者。為說如來無礙莊
嚴解脫門已。乃云：如諸菩薩得無礙智，乃至而於己身及諸世界，不生二想。如是妙行，而
我云何能知能說。復令參海幢比丘。
　　［六參］，善財承教，至閻浮提畔利伽羅國，參海幢比丘。為說般若波羅蜜三昧光明已
。乃云：如諸菩薩入智慧海，淨法界境等，而我云何能知其妙行，辯其功德。復令參休捨優
<pb n="774"/>
婆夷。（梵語閻浮提，華言勝金洲。梵語般若，華言智慧。梵語波羅蜜，華言到彼岸。梵語
優婆夷，華言清淨女。）
　　［七參］，善財承教，至海潮處，普莊嚴國，參休捨優婆夷。為說離憂安隱幢解脫門已
。乃云：如諸菩薩，其心如海，悉能容受一切佛法等，而我云何能知能說。復令參毗目瞿沙
僊人。（毗目瞿沙，梵語具雲毗多羅涅瞿沙，華言最上無恐怖聲。）
　　［八參］，善財承教，向那羅素國，參毗目瞿沙僊人。為說菩薩無勝幢解脫已。乃云：
如諸菩薩，成就一切殊勝三昧等法，而我云何能知能說。復令參勝熱婆羅門。（梵語那羅素
，華言不懶惰。梵語婆羅門，華言淨行。）
　　［九參］，善財承教，至伊沙那聚落，參勝熱婆羅門。見彼勝熱，修諸苦行，求一切智
；四面火聚，猶如大山，中有刀山，高峻無極，登彼山上，投身入火。語善財言：汝今若能
上此刀山，投身火聚，諸菩薩行，悉得清淨。爾時善財即登刀山，自投火聚。未至中間，即
得菩薩善住三昧；才觸火焰，又得菩薩寂靜樂神通三昧。時勝熱婆羅門告善財言：我唯得此
菩薩無盡輪解脫，如諸菩薩大功德焰等法，而我云何能知能說，復令參慈行童女。（梵語伊
沙那，華言長直。）
　　［十參］，善財承教，至師子奮迅城，參慈行童女。為說般若波羅蜜普莊嚴門已。乃云
：如諸菩薩，其心廣大，等虛空界，入於法界，福德成滿等法，而我云何能知能說。復令參
善見比丘。
　　［十一參］，善財承教，至三眼國，參善見比丘。為說菩薩隨順燈解脫門已。乃云：如
諸菩薩，於如來家，真正受生等法，而我云何能知能說。復令參自在主童子。
　　［十二參］，善財承教，至名聞國河渚中，參自在主童子，為說一切工巧大神通智光明
法門已。乃云：如諸菩薩能知一切眾生數及能知一切諸法差別等，而我何能說其功德，示其
所行。復令參具足優婆夷。
　　［十三參］，善財承教，至海住大城，參具足優婆夷。為說菩薩無盡福德藏解脫門已。
乃云：如諸菩薩一切功德，猶如大海，甚深無盡等，而我云何能知能說。復令參明智居士。
　　［十四參］，善財承教，至大興城，參明智居士。為說隨意出生福德藏解脫門已。乃云
：如諸菩薩，成就寶手，遍覆一切十方國土，以自在力，普雨一切資生之具，而我云何能知
能說。復令參法寶髻長者。
　　［十五參］，善財承教，至師子大城，參法寶髻長者，為說菩薩無量福德寶藏解脫門已
。乃云：如諸菩薩，得不思議功德寶藏等法，而我云何能知能說。復令參普眼長者。
　　［十六參］，善財承教，至藤根國普門城，參普眼長者。為說令一切眾生普見諸佛歡喜
<pb n="775"/>
法門已。乃云：如諸菩薩如大藥王，若見若聞，乃至安住平等寂滅之樂，而我云何能知能說
。復令參無厭足王。
　　［十七參］，善財承教，至多羅幢城，參無厭足王，至彼城已，問無厭足王所在之處。
諸人答言：此王今者在於正殿，坐師子座，宣佈法化，調御眾生。可治者治，可攝者攝，罰
其罪惡，決其諍訟，撫其孤弱，皆令永斷殺盜邪婬。時善財依眾人語，尋即往詣。乃見其王
，將諸罪人，或斷手足，乃至或以湯煮，或以火焚。善財念言：我為利益一切眾生，求菩薩
行；今者此王，滅諸善法，作諸惡業。云何於此而欲求法，救護眾生？作是念時，空中有天
告言：善男子！汝莫厭離。善財即禮其足，王令入於宮中，徧觀所住宮殿，廣大無比，皆以
妙寶之所合成。王復告言：我若實作如是惡業，云何而得如是果報、如是色身、如是眷屬、
如是富贍、如是自在？遂為善財說菩薩如幻解脫已。乃云：如諸菩薩，得無生忍，乃至普入
一切平等三昧，而我云何能知能說。復令參大光王。（無生忍者，謂一切法本來不生。於此
法中，而能忍可，即證也。）
　　［十八參］，善財承教，至妙光城，參大光王，為說菩薩大慈為首，隨順世間三昧門已
。乃云：如諸菩薩慈心普蔭諸眾生等法，而我云何能知其行，能說其德。復令參不動優婆夷
。
　　［十九參］，善財承教，至安住國，參不動優婆夷，為說求一切法無厭足三昧光明已。
乃云：如諸菩薩，如金翅鳥，遊行虛空，無所障礙，能入一切眾生大海，見有善根已成熟者
，即便執取，置菩提岸等法，而我云何能知能說。復令參徧行外道。
　　［二十參］，善財承教，至都薩羅城，參徧行外道。為說至一切處菩薩行已。乃云：如
諸菩薩，身與一切眾生數等，乃至以無我智，週徧照耀，而我云何能知能說。復令參鬻香長
者。
　　［二十一參］，善財承教，至廣大國，參鬻（音育，賣也）香長者，名優缽羅華。為說
調和一切香法已，乃云：如諸菩薩遠離一切諸惡習氣，不染世欲，斷煩惱等，而我何能知其
妙行，說其功德。復令參婆施羅船師。（梵語優缽羅，華言青蓮華。梵語婆施羅，華言自在
。）
　　［二十二參］，善財承教，至樓閣大城，參婆施羅船師。為說大悲幢行已。乃云：如諸
菩薩，善能游涉生死大海，乃至能以神通度眾生海，而我云何能知能說。復令參無上勝長者
。
　　［二十三參］，善財承教，至可樂城，參無上勝長者。為說一切處修菩薩行清淨法門已
。乃云：如諸菩薩，具足一切自在神通，悉能徧往一切佛剎等，而我云何能知能說。復令參
<pb n="776"/>
師子頻申比丘尼。（剎，梵語具雲剎摩，華言土田。）
　　［二十四參］，善財承教，至輸那國，迦陵迦林城，參師子頻申比丘尼。為說成就一切
智解脫已。乃云：如諸菩薩，心無分別，普知諸法等，而我云何能知能說。復令參婆須蜜多
女。（梵語輸那，華言勇猛。梵語迦陵迦，華言相鬥戰。）
　　［二十五參］，善財承教，至險難國，寶莊嚴城，參婆須蜜多女，為說菩薩離貪際解脫
已。乃云：如諸菩薩成就無邊巧方便智，而我云何能知能說。復令參鞞瑟胝羅居士。（梵語
鞞瑟胝羅，華言纏裹。）
　　［二十六參］，善財承教，至善度城，參鞞瑟胝羅居士，為說菩薩所得不般涅槃際解脫
已。乃云：如諸菩薩，以一念智普知三世，一念遍入一切三昧等，而我云何能知能說。復令
參觀自在菩薩。（梵語涅槃，華言滅度。三世者，過去、現在、未來也。）
　　［二十七參］，善財承教，至補怛洛迦山，參觀自在菩薩。既至彼山，處處求覓，見其
西面喦谷之中，泉流瑩映，樹林蓊鬱，香草柔軟，右旋布地。時觀自在菩薩於金剛寶石上，
結加趺坐。無量菩薩，恭敬圍繞，為說大悲行門已。乃云：如諸菩薩，已淨普賢一切願，已
住普賢一切行等，而我云何能知能說。復令參正趣菩薩。（梵語補怛洛迦，華言海島，文雲
小白華。）
　　［二十八參］，善財承教已，爾時東方有一菩薩，名曰正趣，從空中來，放身光明，映
蔽一切日月星電。觀自在菩薩遂令善財參禮，時正趣菩薩，為說菩薩普疾行解脫已。乃云：
如諸菩薩，普於十方無所不至，智慧境界等無差別，而我云何能知能說。復令參大天神。
　　［二十九參］，善財承教，至墯羅缽底城，參大天神，為說菩薩雲網解脫已。乃云：如
諸菩薩，猶如帝釋，已能摧伏一切煩惱、阿修羅軍等，而我云何能知能說。復令參安住地神
。（梵語墯羅缽底，華言有門。梵語釋提桓因，華言能天主。言帝釋者，華梵雙舉也。梵語
阿修羅，華言無端正。）
　　［三十參］，善財承教，至摩竭提國，菩提場中，參安住地神。為說不可壞智慧藏法門
已。乃云：如諸菩薩，常隨諸佛，能持一切諸佛所說等，而我云何能知能說。復令參婆珊婆
演底主夜神。（梵語摩竭提，華言善勝。梵語婆珊婆演底，華言春主。）
　　［三十一參］，善財承教，至摩竭提國，迦毗羅城，參婆珊婆演底主夜神。為說菩薩破
一切眾生暗法光明解脫門已。乃云：如諸菩薩，成就普賢無邊行願等，而我何能知其妙行，
說其功德。復令參普德淨光主夜神。（梵語迦毗羅，華言黃色。）
　　［三十二參］，善財承教，至摩竭提國，菩提場內，參普德淨光主夜神。為說菩薩寂靜
禪定樂普游步解脫門已。乃云：如諸菩薩，具足菩薩所有行願，了達一切無邊法界等，而我
<pb n="777"/>
云何能知能說。復令參喜目觀察眾生主夜神。
　　［三十三參］，善財承教，即於菩提場右邊，參喜目觀察眾生主夜神，為說大勢力普喜
幢解脫門已。乃云：如諸菩薩於唸唸中，普詣一切諸如來所，疾能趣入一切智海等，而我云
何能知能說。復令參普救眾生妙德夜神。
　　［三十四參］，善財承教，即於會中，參普救眾生妙德夜神。為說普現一切世間調伏眾
生解脫門已。乃云：如諸菩薩，集無邊行，生種種解等，而我云何能知能說。復令參寂靜音
海主夜神。
　　［三十五參］，善財承教，參寂靜音海主夜神。為說唸唸出生廣大喜莊嚴解脫門已。乃
云：如諸菩薩，深入一切法界海等，而我云何能知能說。復令參守護一切眾生主夜神。
　　［三十六參］，善財承教，即於菩提場如來會中，參守護一切眾生主夜神。為說甚深自
在妙音解脫門已。乃云：如諸菩薩，能知能說一切語言自性，於唸唸中自在開悟一切眾生等
，而我云何能知能說。復令參開敷一切樹花主夜神。
　　［三十七參］，善財承教，即於此佛會中，參開敷一切樹花主夜神。為說出生廣大光明
解脫門已。乃云：如諸菩薩，親近供養一切諸佛，入一切智大願海等。而我云何能知能說。
復令參大願精進力救護一切眾生夜神。
　　［三十八參］，善財承教，即於會中，參大願精進力救護眾生夜神。為說教化眾生令生
善根解脫門已。乃云：如諸菩薩，超諸世間，現諸趣身等，我今云何能知能說。復令參妙德
圓滿神。（諸趣身，即六道等趣之身也。）
　　［三十九參］，善財承教，至嵐毗尼園，參妙德圓滿神。為說菩薩於無量劫，徧一切處
，示現受生自在解脫門已。乃云：如諸菩薩，能以一念為諸劫藏等，而我云何能知能說。復
令參釋迦瞿波女。（梵語嵐毗尼，華言樂勝圓光。劫，梵語具雲劫波，華言分別時節。梵語
釋迦，華言能仁。梵語瞿波，華言女。）
　　［四十參］，善財承教，至迦毗羅城，參釋迦瞿波女。為說觀察菩薩三昧海解脫門已。
乃云：如諸菩薩，究竟無量諸方便海等，而我云何能知能說。復令參摩耶夫人。（摩耶，梵
語具雲摩訶摩耶，華言大術。）
　　［四十一參］，善財承教，一心欲詣摩耶夫人所，作如是念，此善知識，遠離世間，住
無所住，如是之人，我今云何而得親近。時有寶眼神及蓮華法德等神，住虛空中，種種讚歎
摩耶夫人。復有羅剎鬼王語善財言：汝應普禮十方求善知識。時善財受行其教。即時現見大
寶蓮華從地湧出，摩耶夫人在於座上，於一切眾生前，現淨色身。遂為善財說菩薩大願智幻
解脫門已。乃云：如諸菩薩，具大悲藏，教化眾生等，我今云何能知能說。復令參王女天主
<pb n="778"/>
光。（梵語羅剎，華言速疾鬼。）
　　［四十二參］，善財承教，遂往天宮，參王女天主光。為說無礙念清淨莊嚴解脫已。乃
云：如諸菩薩，出生死夜，朗然明徹等，而我云何能知能說。復令參遍友童子師。
　　［四十三參］，善財承教，從天宮下，至迦毗羅城，參遍友童子師。別無指示，但言可
問善知眾藝童子，當為汝說。
　　［四十四參］，善財承教，即於會中，參善知眾藝童子，為說四十二字母法門已。乃云
：如諸菩薩，能於一切世、出世間善巧之法，以智通達到於彼岸等，而我云何能知能說。復
令參賢勝優婆夷。（四十二字母者，一阿字、二多字、三波字、四左字、五那字、六邏字、
七柁字、八婆字、九荼字、十沙字、十一嚩字、十二哆字、十三也字、十四瑟吒字、十五迦
字、十六娑字、十七麼字、十八伽字、十九他字、二十社字、二十一鎖字、二十二馱字、二
十三奢字、二十四佉字、二十五叉字、二十六婆多字、二十七壤字、二十八曷攞多字、二十
九婆字、三十車字、三十一娑麼字、三十二訶婆字、三十三縒字、三十四伽字、三十五吒字
、三十六拏字、三十七娑頗字、三十八娑迦字、三十九也娑字、四十室左字、四十一侘字、
四十二陀字也。）
　　［四十五參］，善財承教，至摩竭提國，婆怛那城，參賢勝優婆夷。為說無依處道場解
脫門已。乃云：如諸菩薩，一切無著功德行，而我云何盡能知說。復令參堅固解脫長者。
　　［四十六參］，善財承教，至沃田城，參堅固解脫長者，為說無著念清淨莊嚴解脫已。
乃云：如諸菩薩，獲無畏大師子吼，安住廣大福智之聚，而我云何能知能說。復令參妙月長
者。
　　［四十七參］，善財承教，即於本城參妙月長者，為說淨智光明解脫門已。乃云：如諸
菩薩，證得無量解脫法門，而我云何能知能說。復令參無勝軍長者。
　　［四十八參］，善財承教，至出生城，參無勝軍長者。為說菩薩無盡相解脫已。乃云：
如諸菩薩，得無限智，無礙辯才，而我云何能知能說。復令參最寂靜婆羅門。
　　［四十九參］，善財承教，至城南法聚落，參最寂靜婆羅門。為說菩薩誠願語解脫已。
乃云：如諸菩薩，與誠願語，行止無違等，而我云何能知能說。復令參德生童子及有德童女
。
　　［五十參］，善財承教，至妙意華門城，參德生童子及有德童女二人，為說菩薩幻住解
脫已。乃云：如諸菩薩，善入無邊諸事幻網，彼功德行，我等云何能知能說。復令參彌勒菩
薩。（梵語彌勒，華言慈氏。）
　　［五十一參］，善財承教，至海岸國，大莊嚴園，其中有一廣大樓閣，名毗盧遮那莊嚴
<pb n="779"/>
藏。善財於樓閣前，恭敬頂禮，讚歎稱揚，一心願見彌勒菩薩。時彌勒菩薩從別處來，為說
種種法要。善財白言：唯願大聖，開樓閣門，令我得入。彌勒彈指出聲，其門即開，命善財
入，見其樓閣，廣博無量，同於虛空，聞不可思議微妙法音，善財即得無量諸總持門，住菩
薩不可思議自在解脫。復令參文殊師利菩薩。（梵語毗盧遮那，華言徧一切處。）
　　［五十二參］，善財承教，到普門國，蘇摩那城，思惟觀察，希欲奉覲文殊師利。是時
文殊師利遙伸右手，過一百一十由旬，按善財頂，為說妙法，令得成就阿僧祇法門，具足無
量大光明，乃至令入普賢行道場，及置善財自所住處。文殊師利還攝不現。於是善財渴仰欲
見普賢菩薩。（梵語蘇摩那，華言悅意。梵語由旬，華言限量。梵語阿僧祇，華言無數。）
　　［五十三參］，善財於文殊師利所，得三昧已，普攝諸根，一心求見普賢菩薩，起大精
進，心無退轉。即見普賢菩薩在如來前眾會之中，坐寶蓮華師子之座，身諸毛孔，出光明雲
，令諸眾生，生大歡喜。善財見已，踴躍無量。普賢菩薩即伸右手，摩觸其頂，為說諸法。
善財即得一切佛剎微塵數三昧門。

<xa>六十二見</xa>
　　﹝出大涅槃經﹞
　　謂外道之人，於色受想行識五陰法中，每一陰起四種見，則成二十見。約過去、現在、
未來三世論之，成六十見。此六十見，以斷、常二見，而為根本，則總成六十二見也。（四
種見者，謂於五陰中，如計色大我小，我在色中，為一見。我即神我，謂識神也。又計我大
色小，色在我中，為二見。又計離色是我，為三見。又計即色是我，為四見也。色陰既爾，
受想行識亦然。）

<xa>六十四種梵音──佛六十四種梵音</xa>
　　﹝出不思議秘密大乘經﹞
　　佛告寂慧菩薩言：如來非於唇齒舌喉及其面門，出諸音聲。當知如來音聲，從虛空出，
具有六十四種殊妙之相。
　　［一、流澤聲］，謂如來音聲，流演潤澤也。
　　［二、柔軟聲］，謂如來音聲，溫柔和軟也。
　　［三、悅意聲］，謂如來音聲，歡悅一切眾生意也。
　　［四、可樂聲］，謂如來音聲，巧妙而可愛樂也。
　　［五、清淨聲］，謂如來音聲，清淨而不雜染也。
<pb n="780"/>
　　［六、離垢聲］，謂如來音聲，純妙遠離諸垢染也。
　　［七、明亮聲］，謂如來音聲，明顯流亮也。
　　［八、甘美聲］，謂如來說法音聲，甘和美妙，能使聽者得法喜之味也。
　　［九、樂聞聲］，謂如來說法音聲，稱機淺深，令眾生樂聞而不捨也。
　　［十、無劣聲］，謂如來音聲，希有殊勝，而不陋劣也。
　　［十一、圓具聲］，謂如來說法，於一音中，而具足一切音也。
　　［十二、調順聲］，謂如來音聲，隨機說法，調伏眾生，使其信順也。
　　［十三、無澀聲］，謂如來音聲，融通和暢，而無澀滯也。
　　［十四、無惡聲］，謂如來說法，音聲嘉美，而不粗獷也。
　　［十五、善柔聲］，謂如來說法，音聲柔和，善順而不卒暴也。
　　［十六、悅耳聲］，謂如來說法音聲，悅可人意，而愛聽無厭也。
　　［十七、適身聲］，謂如來說法音聲，能令聞者支體調適，而得輕安也。
　　［十八、心生勇銳聲］，謂如來說法音聲，令人發起勇猛之心而進修也。
　　［十九、心喜聲］，謂如來法音美妙，能令聞者，心生欣喜也。
　　［二十、悅樂聲］，謂如來說法之音，能使聞者歡喜而快樂也。
　　［二十一、無熱惱聲］，謂如來法音，使諸聞者，消除熱惱而得清涼也。
　　［二十二、如教令聲］，謂如來演說，如法教誡命令，而能啟發蒙昧也。
　　［二十三、善了知聲］，謂如來法音，善解決了，徧知一切諸法也。
　　［二十四、分明聲］，謂如來法音，於諸事法如理分析，無不明瞭也。
　　［二十五、善愛聲］，謂如來以善法音，開化一切眾生，令其愛樂也。
　　［二十六、令生歡喜聲］，謂如來說法之音，令人生歡喜之心也。
　　［二十七、使他如教令聲］，謂如來法音，能使聞者，展轉啟發於人，皆如教令也。
　　［二十八、令他善了知聲］，謂如來法音，能使聞者，善解一切諸法也。
　　［二十九、如理聲］，謂如來所發音聲，皆契真如之理也。
　　［三十、利益聲］，謂如來說法之音，能利益一切有情也。
　　［三十一、離重複過失聲］，謂如來所出音聲，契合理趣，從始至終，皆無重複過失也
。
　　［三十二、如師子音聲，］，謂如來音聲，一切聞者，自然信伏，如師子一吼，百獸畏
伏也。
　　［三十三、如龍音聲，］，謂如來法音，清徹幽遠，如龍之吟也。
<pb n="781"/>
　　［三十四、如雲雷吼聲］，謂如來說法唯以一音，遠近普及，如雷之吼也。
　　［三十五、如龍王聲］，謂如來說法，音韻清遠，如龍王所發之聲也。
　　［三十六、如緊那羅妙歌聲］，梵語緊那羅，華言歌神。謂如來所出梵音，如彼歌音美
妙，適悅一切也。
　　［三十七、如迦陵頻伽聲］，梵語迦陵頻伽，華言妙聲鳥。謂如來法音美妙，如彼禽之
聲也。
　　［三十八、如梵王聲］，謂如來所說法音，如梵王之清淨聲音也。
　　［三十九、如共命鳥聲］，共命鳥者，一身二頭之鳥也。謂如來所說法音，吉祥如彼禽
之聲也。
　　［四十、如帝釋美妙聲］，謂如來說法之音，如天帝釋之美妙音聲也。（帝釋，梵語釋
提桓因，華言能天主，言帝釋者，華梵雙舉也。）
　　［四十一、如振鼓聲］，謂如來音聲，震響如鼓，遠近皆聞也。
　　［四十二、不高聲］，謂如來演說圓音，聲不高大，得中道也。
　　［四十三、不下聲］，謂如來演說圓音，聲不卑下，亦得中道也。
　　［四十四、隨入一切音聲，］，謂如來說法之音，普入群機，融通眾音也。
　　［四十五、無缺減聲］，謂如來法音，圓滿具足也。
　　［四十六、無破壞聲］，謂如來凡所演說，真實不虛，無能破壞也。
　　［四十七、無染污聲］，謂如來所說法音，純圓獨妙，離諸煩惱，無染著也。
　　［四十八、無希取聲］，謂如來說法，利樂一切眾生，無所希望，離取著也。
　　［四十九、具足聲］，謂如來所演法音，稱性而說，妙理具足也。
　　［五十、莊嚴聲］，謂如來所演聲教，如實之談，端莊而嚴肅也。
　　［五十一、顯示聲］，謂如來演妙法音，顯現妙理，開示眾生無有隱晦也。
　　［五十二、圓滿一切音聲］，謂如來說法，音聲圓滿，具足一切音也。
　　［五十三、諸根適悅聲］，謂如來所演妙法音聲，眾生一聞，諸根適悅也。
　　［五十四、無譏毀聲］，謂如來法音，不譏毀一切眾生，凡有言說，皆信順也。
　　［五十五、無輕轉聲］，謂如來圓音，普攝一切，不輕浮遷轉也。
　　［五十六、無動搖聲］，謂如來所說法音，得無所畏，而諸外、魔，不能動搖也。（外
、魔者，外道天魔也。）
　　［五十七、隨入一切眾會聲］，謂如來法音，普入眾會，隨機得聞也。
　　［五十八、諸相具足聲］，謂如來說法之音，具足一切諸相也。
<pb n="782"/>
　　［五十九、令眾生心意歡喜聲］，謂如來所出語言，普令十方一切世界眾生，心意歡喜
，皆謂所說，從如來口門而出，亦無互相重複，而諸眾會，各隨音聲，曉了諸法，然實非如
來口門中出也。
　　［六十、說眾生心行聲］，謂一切眾生，其數無量，行亦無量；如來所說眾生心行，略
有八萬四千種類。但為根性下劣眾生，令其易得解入故也。
　　［六十一、入眾生心意聲］，謂如來具秘密智，所出語言，隨入一切眾生心意，然不從
如來口門中出，正所謂從虛空而出者也。
　　［六十二、隨眾生信解聲］，謂如來所出語言，隨諸眾生種種信解，心意成熟，普使隨
應，而得了知也。
　　［六十三、聞者無份量聲］，謂如來音聲，無有份量，世間一切天人魔梵沙門婆羅門等
，雖能聞之，亦不能知其邊際份量也。（魔即魔王，梵即梵天。梵語沙門，華言勤息。梵語
婆羅門，華言淨行。）
　　［六十四、眾生不能思惟稱量聲］，謂如來音聲妙輪，出種種聲，宣說法時，假使徧滿
三千大千世界一切眾生，皆居緣覺之地，亦不能思惟稱量也。（三千者，小千、中千、大千
也。言三千大千者，總別兼舉也。）

<xa>七十五法──小乘七十五法</xa>
　　﹝出圓覺經疏鈔﹞
　　小乘七十五法，攝為五類。謂色法十有一，心法一，心所有法四十有六，不相應行法十
有四，無為法三也。
　　［色法十一］，色即質礙之義。謂眼耳鼻舌身五根，色聲香味觸五境，及法處所攝一分
，此十一種，皆有色相可見可對，故總名為色法。（法處，即意識所取之境。具有四分：一
、心所法，二、不相應法，三、無為，四、無表色。今言法處所攝一分者，正是無表色也。
無表色者，謂意識緣於過去所見之境，雖分別明瞭，而無所表對故也。）
　　［心法一］，心法者，謂心雖無形質，而有覺知之用，以能緣慮分別，名之為心，即意
識也。（此專言意識者，蓋小乘之人，唯知心王是第六意識，而不知有第七、第八二種之識
也。）
　　［心所有法四十六］，心所有法者，以對意識心王而言之也。此四十六合為六位，遍大
地有十：一、受，（領納前境也。）二、想，（於境取像也。）三、思，（起心造作諸業也
。）四、觸，（對境也。）五、欲，（希望樂境也。）六、慧，（揀擇善惡法也。）七、念
<pb n="783"/>
，（記憶不忘也。）八、作意，（能警覺者為性。心未起，能警令起；心已起，能引趣境也
。）九、勝解，（於理明瞭無礙也。）十、三摩地，（梵語三摩地，華言等持。離沉掉曰等
，令心專注不散曰持。）此之十法，通善通惡，徧一切心，故云遍大地也。大善地有十：一
、信，（於善法深樂不疑也。）二、勤，（於諸善法精進修習也。）三、捨，（遠離掉舉也
。）四、慚，（恥己無德也。）五、愧，（羞為惡行也。）六、無貪，（於五欲境心生厭離
也。）七、無嗔，（於違情之境，不起忿怒也。）八、不害，（於諸有情，不加損惱也。）
九、輕安，（遠離昏亂也。）十、不放逸，（於不善法，心不染著也。）此之十法，不通於
惡，唯是善業，能通至無漏聖道。故云大善地也。（無漏者，不漏落三界生死也。）大煩惱
有六：一、癡，（於事理迷惑不了也。）二、放逸，（縱恣欲境也。）三、懈怠，（身心不
勤也。）四、不信，（邪見多疑也。）五、昏沉，（心神迷惑也。）六、掉舉，（內心搖動
也。）此之六法，依五識、第六識、第七識而起，不通於善，唯是惡法，故云大煩惱也。大
不善有二：一、無慚，（不知羞恥也。）二、無愧，（陰為不善也。）此之二法，謂人無慚
愧，則無惡不造。故云大不善也。小煩惱有十：一、忿，（暴怒也。）二、覆，（不令人知
己過也。）三、慳，（於一切財不能惠施也。）四、嫉，（心懷妒忌也。）五、惱，（外境
違情不自安忍也。）六、害，（損惱有情也。）七、恨，（怨恨也。）八、諂，（媚悅人意
也。）九、誑，（詭詐不實也。）十、憍，（矜己傲他也。）此之十法，但依第六識而起，
故云小煩惱也。不定法有八：一、悔，（或作惡事，或不作善事，心皆追悔也。）二、睡眠
，（謂人睡眠，神識昏昧，夢中見境，或善或惡，或不善不惡也。）三、尋，（尋即尋思，
即心中所起之念，或善或惡，或不善不惡也。）四、伺，（伺即伺察，亦心中所起之念也。
心粗而浮曰尋，心細而沉曰伺。二者皆是心念，但分粗細耳。亦通善惡，不善不惡也。）五
、貪，（引取無厭也。）六、嗔，（忿怒不息也。）七、慢，（自恃陵他也。）八、疑，（
猶豫不決也。）此之八法，通於善、惡、無記三性，故云不定法也。（無記者，謂不善不惡
，無所記錄故也。）
　　［不相應行法十四］，一、得，（於一切法造作成就也。）二、非得，（於一切法不能
成就也。）三、眾同分，（如人之類，其形相似也。）四、無想異熟，（此即無想報，外道
修無想定，命終生無想天，以其果報，異世成熟，故曰異熟。）五、無想定，（外道所修之
定，想心俱滅故也。）六、滅盡定，（得此定者，受想之心滅盡，諸識不起也。）七、命根
，（第八藏識種子，並出入息暖氣三者，連持不斷也。）八、生，（諸法生起也。）九、住
，（諸法未遷也。）十、異，（諸法漸衰也。）十一、滅，（諸法消盡也。）十二、名身，
（依事立名，眾名聯合，故曰名身）十三、句身，（積言成句，眾句聯合，故曰句身。）十
<pb n="784"/>
四、文身，（文即文字，眾字聯合，故曰文身。）此之十四法，有名無體，不與色法、心法
，及心所有法相應，故云不相應行法也。
　　［無為法三］，一、擇滅無為，（擇即揀擇，滅即斷滅，以智滅惑，所顯真理，理無作
為也。）二、非擇滅無為，（不假智力，斷滅諸惑，性本清淨，無所作為也。）三、虛空無
為，（真空之理，離諸障礙，猶如虛空，無所作為也。）蓋前色法、心法，及心所有法、不
相應行，皆是世間有為之法；此之三法，是出世間之法，故名無為。然七十五法，不出乎色
、心，而色則由心造也。若攝末歸本，唯心一法耳。

<xa>八十隨形好</xa>
　　﹝出華嚴經隨疏演義鈔﹞
　　指爪狹長，薄潤光潔。手足指圓，纖長柔軟。節骨不現，手足各等無差，指間充密。手
足圓滿，軟淨光澤。筋脈盤結，深隱不現。兩踝深隱，骨不顯露。（踝，胡瓦切。）行步正
直，端莊嚴肅。行步威容，齊整如師子王。行步安平，穩如像王。行步有儀，進止詳緩。回
身顧視，必皆右旋。支節漸次，安布殊勝。骨節交結，宛如龍盤。膝輪圓滿，妙善安布。隱
處妙好，圓滿清淨。身支潤滑，柔軟鮮潔。身容敦肅，自在無畏。身支堅固，稠密相屬。身
支安定，厚重不動。身相端嚴，光明離垢。身有圓光，隨處照耀。腹形方正，柔軟不現。臍
深右旋，圓妙光澤。臍厚妙好，不窊不凸。（窊，鳥爪切。）肌膚勻淨，鮮明離垢。手掌充
滿，柔軟方平。手文深長，明直潤澤。唇色紅潤，如頻婆果。（梵語頻婆，華言相思。）面
門圓滿，妙好端嚴。舌相長廣，彌覆難量。發聲威震，如雷普聞。音韻美妙，和暢清遠。鼻
高修直，兩竅不現。諸齒方整，堅密鮮白。諸牙明潔，漸次鋒利。目廣清淨，洞徹分明。眼
相修廣，如青蓮華。眼睫上下，齊整稠密。雙眉修長，黑澤細軟。雙眉綺靡，紺琉璃色。雙
眉高朗，猶如半月。耳厚修長，輪埵成就。兩耳相好，綺麗齊平。容儀端麗，見者無厭。額
廣圓滿，平正殊特。身份殊勝，上下勻等。首發修長，紺青稠密。首髮香潔，柔潤光澤。首
發齊整，不亂不雜。首發堅固，永無斷落。首發光滑，塵垢不著。身份堅實，逾那羅延。（
梵語那羅延，華言金剛，謂堅固也。）身體莊嚴，長大端直。諸竅清淨，塵垢不染。身力充
美，無與等者。身相嚴好，眾所樂觀。面輪修廣，淨如滿月。顏貌舒泰，光顯含笑。面顏光
澤，遠離塵垢。身支嚴淨，恆無垢穢。諸毛孔中，常出妙香。面門常出微妙之香。首相妙好
，周圓平等。身毛纖柔，紺青光澤。法音圓辯，隨機普應。頂相高妙，無能見者。手足指網
，分明嚴整。行不履地，去地四指，而地現印文。神力自持，不待他衛。威德遠震，善類悅
聞，魔外懾伏。（懾，質一切。）音聲和雅，悅可眾心。觀機淺深，隨類說法。一音深說，
<pb n="785"/>
隨類得解。次第說法，各隨機緣。等觀有情，冤親平等。所為先觀後作，各赴機宜。相好具
足，瞻視無盡。頂骨堅實，窮劫不壞。顏容奇妙，常若少年。手足胸臆，吉祥德相，妙好具
足。

<xa>八十一品思惑</xa>
　　﹝出天台四教儀集註﹞
　　思惑者，謂眼等五根，對色等五塵，而起貪瞋癡慢四惑也。言八十一品者，以欲界為一
地，色界初禪、二禪、三禪、四禪為四地，無色界空處、識處、無所有處、非想非非想處為
四地，共為九地。欲界一地具九品，貪瞋癡慢四惑，所謂上上、上中、上下，中上、中中、
中下，下上、下中、下下也。色界四地，無色界四地，亦各有九品，貪癡慢三惑，但除瞋恚
，以上二界，不行嗔故。是則九地各有九品思惑，共成八十一品也。（三界思惑分九品者，
以此惑難斷，故細分之，令二果斯陀含、三果阿那含、四果阿羅漢，次第斷除也。）

<xa>八十八使</xa>
　　﹝出天台四教儀集註﹞
　　使，即驅役之義。謂此見惑，能驅役一切眾生流轉三界生死故也。言見惑者，以意根對
法塵起諸分別也。凡有十種：一、身見，謂於色受想行識五陰之中，妄計為身也。二、邊見
，謂於身見計斷計常，隨執一邊也。三、見取，謂於非真勝法中，謬見涅槃，生心而取也。
四、戒取，謂於非戒中，謬以為戒，取以進行也。五、邪見，謂無明不了，邪心取理也。六
、貪，謂於諸欲境，引取無厭也。七、嗔，謂於逆情之境，而起忿怒也。八、癡，謂於事理
之中，迷惑不了也。九、慢，謂自恃才德富貴，輕蔑於他也。十、疑，謂迷心垂理，猶豫不
決也。此之十使，歷三界四諦下增減不同，共成八十八使。蓋欲界苦諦下十使具足；集、滅
二諦下，各有七使；除身見、邊見、戒取三使；道諦下有八使，除身見、邊見二使。則四諦
合為三十二使也。色界、無色界四諦下，皆如欲界，只於每諦下，又除嗔使，故一界有二十
八使，二界合為五十六使。並前欲界三十二使，總成八十八也。（集、滅二諦各除身見、邊
見、戒取者，謂此三使，皆依苦諦而起；而此二諦，則無也。道諦除身見、邊見者，謂此二
使亦苦諦所起，而此則無也。然不除戒取者，謂外道執取邪戒，妄為正道，故於此不除也。
上二界除嗔使者，以上二界無嗔故也。）

<xa>九十八使</xa>
<pb n="786"/>
　　﹝出天台四教儀集註﹞
　　謂欲界有貪瞋癡慢四種思惑，色界、無色界各有貪癡慢三種思惑，三界思惑，共為十使
，並前見惑八十八使，合之而為九十八使也。

<xa>大乘百法</xa>
　　﹝出大乘百法明門論﹞
　　百法束為五門：謂色法十有一，心法八，心所有法五十有一，不相應行法二十有四，無
為法六，共成一百也。
　　［色法十一］，色即質礙之義，謂眼耳鼻舌身五根，色聲香味觸五境，及法處所攝一分
，此十一種法，皆有色相可見可對，故總名為色法。（法處即意識所取之境，具有四分：一
、心所法，二、不相應行，三、無為，四、無表色。今言法處所攝一分者，正是無表色也。
無表色者，謂意識緣於過去所見之境，雖分別明瞭，而無所表對故也。）
　　［心法八］，心即識心，謂眼識、耳識、鼻識、舌識、身識、意識、末那識、阿賴耶識
，此八種識，皆有分別之義，俱屬於心，故名心法。（梵語末那，華言意。梵語阿賴耶，華
言藏識。）
　　［心所有法五十一］，心所有法者，以對八識心王而言之也。此五十一合為六位。徧行
法有五：一、作意，（能警覺者為性，心未起，能警令起；心已起，能引趣境也。）二、觸
，（對境也。）三、受，（領納前境也。）四、想，（於境取像也。）五、思，（起心造諸
業也。）此五種法，起則同起，故云徧行也。別境法有五：一、欲，（希望樂境也。）二、
勝解，（於理明瞭無礙也。）三、念，（於曾習境，記憶不忘也。）四、等持，（離昏沉掉
舉曰等，令心專注不散曰持也。）五、慧，（揀擇善惡法也。）此五種法，起時各起，故云
別境也。善法有十一：一、信，（於諸善法，深樂不疑也。）二、慚，（恥己無德也。）三
、愧，（羞為惡行也。）四、無貪，（於五欲境，心生厭離也。）五、無嗔，（於違情之境
，不起怒心也。）六、無癡，（於事理明，解決了也。）七、精進，（於諸善法，精勤修習
也。）八、輕安，（遠離昏亂也。）九、不放逸，（於不善法，心不染著也。）十、捨，（
遠離掉舉也。）十一、不害，（於有情不加損惱也。）此十一種法，皆是善法，故總雲善也
。煩惱法有六：一、貪，（引取無厭也。）二、嗔，（忿怒不息也。）三、慢，（自恃陵他
也。）四、無明，（於事理無所明瞭也。）五、見，（即邪見也。）六、疑，（猶豫不決也
。）此六種法，能惱亂眾生，故總雲煩惱也。隨煩惱法有二十：一、忿，（暴怒也。）二、
恨，（怨恨也。）三、覆，（不令人知己過也。）四、惱，（如境違情，不自安隱。）五、
<pb n="787"/>
嫉，（心懷妒忌也。）六、慳，（於一切財不能惠施也。）七、誑，（詭詐不實也。）八、
諂，（媚悅人意也。）九、害，（損惱有情也。）十、憍，（矜己傲人也。）十一、無慚，
（不知羞恥也。）十二、無愧，（陰為不善也。）十三、掉舉，（內心搖動也。）十四、昏
沉，（心神迷惑也。）十五、不信，（邪見多疑也。）十六、懈怠，（身心不勤也。）十七
、放逸，（縱恣欲境也。）十八、失念，（遺失正念也。）十九、散亂，（心常放逸也。）
二十、不正知，（以妄為真也。）此二十法，隨逐前六種煩惱而生，故云隨煩惱也。不定法
有四：一、惡作，（或已作惡事，因循；或不作善事，心皆追悔也。）二、睡眠，（謂人睡
眠，識神昏昧，夢中見境，或善或惡，或不善不惡也。）三、尋，（尋即尋思，心中所起之
念，或善或惡，或不善不惡也。）四、伺，（伺即伺察，心中所起之念也。尋思之心，粗而
浮；伺察之心，沉而細。二者皆是心念，但分粗細耳。亦通善惡與不善不惡也。）此四種法
，於善、惡、無記三性，不定而起，故云不定也。如是諸法，從阿賴耶藏識種子所生，依心
所起，與心俱轉相應，故皆名心所有法。（無記者，謂不善不惡，無所記錄故也。）
　　［不相應行法二十四］，一、得，（於一切法造作成就也。）二、命根，（第八識種子
，並出入息、暖氣三者，連持不斷也。）三、眾同分，（如人之類，其形相似也。）四、異
生性，（眾生之妄性不同也。）五、無想定，（心想俱滅，外道所修之定也。）六、滅盡定
，（受想之心滅盡，諸識不起也。）七、無想報，（外道修無想定，命終生無想天，壽命五
百劫，想心不行，如冰夾魚也。）八、名身，（依事立名，眾名聯合曰名身。）九、句身，
（積言成句，眾句聯合曰句身。）十、文身，（文即是字，眾字聯合曰文身。）十一、生，
（諸法生起也。）十二、住，（諸法未遷也。）十三、老，（諸法漸衰也。）十四、無常，
（今有後無也。）十五、流轉，（因果相續，流轉不斷也。）十六、定異，（善惡因果，決
定不同也。）十七、相應，（因果和合，不相違背也。）十八、勢速，（諸法遷流，不暫停
住也。）十九、次第，（編列有序也。）二十、時，（即時節也。）二十一、方，（即方所
也。）二十二、數，（即數目也。）二十三、和合，（不相乖違也。）二十四、不和合，（
互相乖違也。）此二十四法，有名無體，不與色法、心法及心所法相應，故云不相應行法。
　　［無為法有六］，一、虛空無為，（真空之理，離諸障礙，猶如虛空，無所作為也。）
二、擇滅無為，（擇即揀擇；滅即斷滅。以智滅惑，所顯真理，理無作為也。）三、非擇滅
無為，（不假智力斷滅諸惑，性本清淨，無所作為也。）四、不動無為，（即第四禪天得不
動地，所修出世之理，無所作為也。）五、受想滅無為，（受想心滅，所顯真理，無所作為
也。）六、真如無為，（不妄曰真，不異曰如，真如之理，無所作為也。）蓋前色法、心法
、及心所有法、不相應行，皆是世間有為之法；此之六法，是出世間之法，故名無為。然百
<pb n="788"/>
法不出乎色、心，而色則由心造也。若攝末歸本，唯心一法耳。

<xa>百八三昧</xa>
　　﹝出大智度論﹞
　　［首楞嚴三昧］，梵語首楞嚴，華言健相分別；梵語三昧，華言正受，亦云正定。謂菩
薩住是三昧，則於諸三昧行相、多少、淺深，悉能分別了知；而一切魔惱，不能破壞，是名
首楞嚴三昧。
　　［寶印三昧］，謂菩薩住是三昧，於一切三昧，悉能印證；然諸寶中法寶為最，今世後
世，乃至涅槃，能為利益，是名寶印三昧。（梵語涅槃，華言滅度。）
　　［師子戲三昧］，謂菩薩住是三昧，於一切三昧中，出入遲速，皆得自在；於諸外道，
強者破之，信者度之；譬猶師子戲時，而能制伏諸群獸也，是名師子戲三昧。
　　［妙月三昧］，謂菩薩入是三昧，能除無明暗蔽、諸法邪見，譬猶滿月清淨，無諸障翳
，而能除破黑暗，是名妙月三昧。
　　［月幢相三昧］，謂菩薩入是三昧，一切諸法通達無礙，皆悉順從；譬猶大將，以寶幢
作月之像，人見此相，悉皆隨從，是名月幢相三昧。
　　［出諸法三昧］，謂菩薩住是三昧，能令一切三昧出生增長；譬猶時雨之降，而草木皆
生，是名出諸法三昧。
　　［觀頂三昧］，謂菩薩入是三昧，能徧見一切三昧，如住山頂，悉見眾物，是名觀頂三
昧。
　　［畢法性三昧］，謂諸法體性，無量無二，難可執持，菩薩入是三昧，則能決定知諸法
性，而得定相；譬猶虛空，無能住者，得神足力，則能處之，是名畢法性三昧。
　　［畢幢相三昧］，謂菩薩住是三昧，則能決定持諸三昧法幢，於諸三昧，最為尊勝；譬
猶大將得幢，表其尊大之相，是名畢幢相三昧。
　　［金剛三昧］，謂菩薩住是三昧，則智慧堅固，能破諸三昧；譬猶金剛，堅固不壞，而
能碎諸萬物，是名金剛三昧。
　　［入法印三昧］，謂如人入國，有印得入，無印則不得入；菩薩住是三昧，即能入於諸
法實相，是名入法印三昧。
　　［三昧王安立三昧］，謂菩薩住是三昧，則於一切諸三昧中而得安住；譬猶大王，安住
正殿，召諸群臣，皆悉從命，是名三昧王安立三昧。
　　［放光三昧］，謂菩薩住是三昧，則能放種種光明，照諸三昧，悉皆明瞭，是名放光三
<pb n="789"/>
昧。
　　［力進三昧］，謂菩薩住是三昧，於諸三昧，得自在力，常能神通變化，度諸眾生，是
名力進三昧。
　　［高出三昧］，謂菩薩住是三昧，所有福德智慧，皆悉增長，諸三昧性，從心而出，是
名高出三昧。
　　［必入辯才三昧］，謂菩薩住是三昧，則能辯說一切三昧，悉知眾生語言次第及經書名
字等，悉能分別無礙，是名必入辯才三昧。
　　［釋名字三昧］，謂菩薩住是三昧，則能釋諸三昧名字及諸法義，令人得解，是名釋名
字三昧。
　　［觀方三昧］，謂菩薩住是三昧，於諸三昧出入自在無礙，故能以慈悲憐愍平等之心，
觀於十方，眾生皆得度脫，是名觀方三昧。
　　［陀羅尼印三昧］，梵語陀羅尼，華言總持。謂菩薩住是三昧，則能持諸三昧印，分別
諸三昧，皆有陀羅尼，是名陀羅尼印三昧。
　　［無誑三昧］，謂菩薩住是三昧，不生愛恚無明邪見，於諸三昧都無迷悶之事，是名無
誑三昧。
　　［攝諸法海三昧］，謂菩薩住是三昧，則三乘法皆攝入是三昧中，如一切眾流皆歸於海
，是名攝諸法海三昧，（三乘者，聲聞乘、緣覺乘、菩薩乘也。）
　　［遍覆虛空三昧］，謂菩薩住是三昧，以三昧力，能徧覆無量無邊虛空，或放光明，或
以音聲充滿其中，是名遍覆虛空三昧。
　　［金剛輪三昧］，謂菩薩住是三昧，則能持諸三昧，於一切法中，所至無礙；譬猶金剛
輪所往，無有障礙，是名金剛輪三昧。
　　［寶斷三昧］，謂菩薩住是三昧，則能斷除一切三昧煩惱諸垢，如有真寶能治諸寶，令
得潔淨，是名寶斷三昧。
　　［能照三昧］，謂菩薩住是三昧，則能以智慧照了諸法；譬猶日出，普照世間，事皆顯
了，是名能照三昧。
　　［不求三昧］，謂菩薩住是三昧，則能照了諸法，皆如幻化，三界愛慾悉斷，都無所求
，是名不求三昧，（三界者，欲界、色界、無色界也。）
　　［無住三昧］，謂菩薩住是三昧，則能照了諸法，唸唸無常，無有住相，是名無住三昧
。
　　［無心三昧］，謂菩薩住是三昧，則心、心數法，悉皆不行，是名無心三昧，（心即心
<pb n="790"/>
王，心數法即受想行法也。不行者，謂此諸法皆不起也。）
　　［淨燈三昧］，謂菩薩住是三昧，則能離諸煩惱之垢，而智慧之燈清淨明發，是名淨燈
三昧。
　　［無邊明三昧］，謂菩薩住是三昧，則能以智慧光明，普照十方無邊世界，眾生及無量
諸法，皆悉明瞭，是名無邊明三昧。
　　［能作明三昧］，謂菩薩住是三昧，則能照明諸法；譬猶暗中然炬，無不明瞭，是名能
作明三昧。
　　［普照明三昧］，謂菩薩住是三昧，即能普照諸法種種三昧門；譬如輪王寶珠，光照四
邊，是名普照明三昧。
　　［堅淨諸三昧］，謂菩薩住是三昧，則能令諸三昧清淨堅牢，不為一切垢法之所染壞，
是名堅淨諸三昧。
　　［無垢明三昧］，謂菩薩住是三昧，能離一切諸三昧垢，破除一切無明愛慾煩惱，亦能
照了一切三昧，是名無垢明三昧。
　　［歡喜三昧］，謂菩薩住是三昧，能生無量無邊法歡喜樂，是名歡喜三昧。
　　［雷光三昧］，謂菩薩住是三昧，於無始世來所失之道，還復能得；如電光蹔現，行者
得路，是名電光三昧。
　　［無盡三昧］，謂菩薩住是三昧，滅諸法無常等相，即入不生不滅真實之理，是名無盡
三昧。
　　［威德三昧］，謂菩薩住是三昧，則得無量威德，自在莊嚴，是名威德三昧。
　　［離盡三昧］，謂菩薩住是三昧，則能見諸三昧，無有窮盡，而於無量阿僧祇劫，善本
功德果報不失，離於一切斷滅之見，是名離盡三昧，（梵語阿僧祇劫，華言無數時。）
　　［不動三昧］，謂菩薩住是三昧，能知諸法實相，畢竟空寂，智慧與三昧相應，於一切
三昧及一切法，都不戲論，是名不動三昧。
　　［不退三昧］，謂菩薩住是三昧，常不退轉，即是阿鞞跋致，是名不退三昧，（梵語阿
鞞跋致，華言不退轉。）
　　［日燈三昧］，謂菩薩住是三昧，則能照了種種法門，及諸三昧；譬猶日出，能照一切
世界；又如燈明，能破暗室；是名燈三昧。
　　［月淨三昧］，謂菩薩住是三昧，則智慧清淨，利益眾生；又能破諸三昧無明，如月圓
明，破諸黑暗；是名月淨三昧。
　　［淨明三昧］，謂菩薩住是三昧，則能明瞭諸法無有障礙，是名淨明三昧。
<pb n="791"/>
　　［能作明三昧］，謂菩薩住是三昧，則與般若之智相應，能於諸三昧門而作光明，是名
能作明三昧，（梵語般若，華言智慧。）
　　［作行三昧］，謂菩薩住是三昧，則能發起先所得諸三昧故，是名作行三昧。
　　［知相三昧］，謂菩薩住是三昧，則見一切諸三昧中有實智慧之相，是名知相三昧。
　　［如金剛三昧］，謂菩薩住是三昧，則能破一切煩惱結使，無有遺餘；譬猶金剛，能破
諸物，滅盡無餘，是名如金剛三昧，（結使者，謂一切眾生為惑業纏縛驅役，入於生死也。
）
　　［心住三昧］，謂心相輕疾，難制難持；菩薩住是三昧，則能攝諸散亂，心不動轉，是
名心住三昧。
　　［普明三昧］，謂菩薩住是三昧，於一切法見光明相，無諸黑暗，以神通力，普照世間
，了了無礙，是名普明三昧。
　　［安立三昧］，謂菩薩住是三昧，於一切諸功德善法中，安立堅固，如須彌山，安立不
動，是名安立三昧，（梵語須彌，華言妙高。）
　　［寶聚三昧］，謂菩薩住是三昧，則能轉一切所有國土，皆成七寶，是名寶聚三昧，（
七寶者，金、銀、琉璃、玻璃、硨磲、碼瑙、赤真珠也。）
　　［妙法印三昧］，謂菩薩住是三昧，得諸佛菩薩深妙功德智慧之法，印諸三昧，是名妙
法印三昧。
　　［法等三昧］，謂菩薩住是三昧，則照了眾生及一切法，悉皆平等，是名法等三昧。
　　［斷喜三昧］，謂菩薩住是三昧，能觀苦、空、無常、無我、不淨等相，於一切世間，
心生厭離，不起樂著之想，是名斷喜三昧，（苦者，謂觀五陰之身，實有生死逼迫等苦也。
空者，謂身及諸法，本來皆空也。無常者，謂身及諸法，終歸壞滅也。無我者，謂四大各離
，何者是我也。不淨者，謂觀身相皆不淨也。）
　　［到法頂三昧］，謂菩薩住是三昧，則能以般若方便之力，而到於法山之頂，是名到法
頂三昧，（法山之頂，以喻此三昧，在諸三昧之上也。）
　　［能散三昧］，謂菩薩住是三昧，即與空慧相應，而能破散諸法，是名能散三昧。
　　［分別諸法句三昧］，謂菩薩住是三昧，則能分別一切諸法語言文句，為眾生演說，詞
無滯礙，是名分別諸法句三昧。
　　［字等相三昧］，謂菩薩住是三昧，觀諸字諸語，悉皆平等；呵罵讚歎，無有憎愛；是
名字等相三昧。
　　［離字三昧］，謂菩薩住是三昧，不見字在義中，亦不見字在字中，是名離字三昧。
<pb n="792"/>
　　［斷緣三昧］，謂菩薩住是三昧，則能於樂中不生喜，苦中不生嗔，不苦不樂中不生不
知捨心；於此三受，遠離不著，則心滅緣斷，是名斷緣三昧。
　　［不壞三昧］，謂菩薩住是三昧，則能了法性畢竟空寂，戲論不能破，無常不能轉，是
名不壞三昧。
　　［無種相三昧］，謂菩薩住是三昧，了法無相，而不見諸法種種之相，是名無種相三昧
。
　　［無處行三昧］，謂菩薩住是三昧，則能知三毒火然三界故，心不依止；涅槃畢竟空故
，亦不依止；是名無處行三昧，（三毒者，貪、嗔、癡也。）
　　［離朦昧三昧］，謂菩薩住是三昧，則能於諸三昧中，微翳無明等，悉皆除盡，是名離
朦昧三昧。
　　［無去三昧］，謂菩薩住是三昧，則不見一切諸法去來之相，是名無去三昧。
　　［不變異三昧］，謂菩薩住是三昧，能觀一切諸三昧法，皆不見有變異之相，是名不變
異三昧。
　　［度緣三昧］，謂菩薩住是三昧，於六塵中諸煩惱緣，悉皆盡滅；能度六塵大海，亦能
超過一切三昧，緣生智慧，是名度緣三昧，（六塵者，色塵、聲塵、香塵、味塵、觸塵、法
塵也。）
　　［集諸功德三昧］，謂菩薩住是三昧，修集一切善根功德，初夜、後夜，無有休息，譬
猶日月，運轉不停，是名集諸功德三昧。
　　［住無心三昧］，謂菩薩住是三昧，但隨智慧，不隨於心，而住於諸法實相之中，是名
住無心三昧。
　　［淨妙華三昧］，謂菩薩住是三昧，則能於諸三昧中，開諸功德華；以自在莊嚴，如樹
華開敷，樹自嚴飾；是名淨妙華三昧。
　　［覺意三昧］，謂菩薩住是三昧，令諸三昧，變成無漏，與七覺相應，是名覺意三昧，
（無漏者，謂惑業已斷，不漏落生死也。七覺者，念覺、擇法覺、情進覺、喜覺、輕安覺、
定覺、捨覺也。）
　　［無量辯三昧］，謂菩薩住是三昧，得無量辯才，樂說一句，經無量劫而不窮盡，是名
無量辯三昧，（劫，梵語具雲劫波，華言分別時節。）
　　［無等等三昧］，謂菩薩住是三昧，觀一切眾生，皆如於佛；觀一切法，皆同佛法；與
無等等般若波羅蜜相應，是名無等等三昧，（無等等者，謂諸佛般若，世無與等；而一切眾
生平等共有，故曰無等等。梵語般若波羅蜜，華言智慧到彼岸。）
<pb n="793"/>
　　［度諸法三昧］，謂菩薩住是三昧，則能入三解脫門，超出三界，度三乘眾生，是名度
諸法三昧，（三解脫門者，空解脫門、無相解脫門、無作解脫門也。）
　　［分別諸法三昧］，謂菩薩住是三昧，則能分別諸法善、不善，有漏、無漏，有為、無
為等相，是名分別諸法三昧，（有漏者，謂因煩惱惑業，漏落三界生死也。有為者，世間法
也。無為者，出世間法也。）
　　［散疑三昧］，謂菩薩住是三昧，則能於一切法中，疑網悉斷，得一切諸法實相，是名
散疑三昧。
　　［無住處三昧］，謂菩薩住是三昧，則不見諸法定有住處，是名無住處三昧。
　　［一莊嚴三昧］，謂菩薩住是三昧，則能觀見諸法皆一，或一切法有相故一，或一切法
無相故一，或一切法空故一，皆以一相智慧莊嚴如是三昧，是名一莊嚴三昧。
　　［生行三昧］，謂菩薩住是三昧，能觀種種行相。入相。住相。出相，如是諸相皆空，
亦不可見，是名生行三昧。
　　［一行三昧］，謂菩薩住是三昧，與畢竟空相應，更無餘行次第，是名一行三昧。
　　［不一行三昧］，謂菩薩住是三昧，不見諸三昧一相，以此三昧，而能兼行諸餘觀行，
是名不一行三昧。
　　［妙行三昧］，謂菩薩住是三昧，不見諸三昧二相，即是畢竟空相應三昧；一切戲論，
皆不能破，是名妙行三昧。
　　［達一切有底散三昧］，謂菩薩住是三昧，能以無漏智慧，通達三有，乃至非有想、非
無想之底，一切諸有，皆悉令其散壞，是名達一切有底散三昧，（三有者，欲有、色有、無
色有，即三界也。底者，即非有想、非無想天，以其難到，故名底也。）
　　［入名語三昧］，謂菩薩住是三昧，則能識一切眾生、一切物、一切法名字，一切語言
，無不解了，是名入名語三昧。
　　［離音聲字語三昧］，謂菩薩住是三昧，觀一切諸法，皆無音聲語言，常寂滅相，是名
離音聲字語三昧。
　　［然炬三昧］，謂菩薩住是三昧，則能以智慧炬，照明一切諸法，無錯無著；如然炬夜
行，不墮險處，是名然炬三昧。
　　［淨相三昧］，謂菩薩住是三昧，則能清淨具足莊嚴三十二相，又能如法觀於諸法總、
別之相，亦能觀諸法無相清淨，是名淨相三昧，（三十二相者，足安平相、千輻輪相、手指
纖長相、手足柔軟相、手足縵網相、足跟滿足相、足趺高好相、腨如鹿王相、手過膝相、馬
陰藏相、身縱廣相、毛孔生青色相、身毛上靡相、身金色相、身光面各一丈相、皮膚細滑相
<pb n="794"/>
、七處平滿相、兩腋滿相、身如師子相、身端直相、肩圓滿相、四十齒相、齒白齊密相、四
牙白淨相、頰車如師子相、咽中津液得上味相、廣長舌相、梵音深遠相、眼色如金精相、眼
睫如牛王相、眉間白毫相、頂肉髻成相也。總相者，諸法和合為一相也。別相者，諸法種種
差別也。）
　　［破相三昧］，謂菩薩住是三昧，則不見一切法相，何況於諸三昧之相，是名破相三昧
。
　　［一切種妙足三昧］，謂菩薩住是三昧，則能以諸功德，種種莊嚴禪定智慧，悉皆具足
清淨，是名一切種妙足三昧。
　　［不喜苦樂三昧］，謂菩薩住是三昧，能觀世間之樂，多過多患，虛妄顛倒，非可愛樂
；觀世間之苦如病，如箭入身，心不喜樂；以一切法虛誑故，樂尚不喜，何況於苦，是名不
喜苦樂三昧。
　　［無盡相三昧］，謂菩薩住是三昧，則能觀一切法，不斷不常，無壞無盡，是名無盡相
三昧。
　　［陀羅尼三昧］，謂菩薩住是三昧，則能持諸三昧，而聞持等諸陀羅尼，皆自然而得，
是名陀羅尼三昧，（聞持者，陀羅尼名也；謂得此陀羅尼者，一切語言諸法，耳所聞者，皆
不忘失也。）
　　［攝諸邪正相三昧］，謂菩薩住是三昧，於正定聚、邪定聚、不定聚，一切眾生都無所
棄，一心攝取，而不見有邪、正等相，是名攝諸邪正相三昧。
　　［滅憎愛三昧］，謂菩薩住是三昧，則能滅諸憎愛，於可喜法中，而不生愛；可惡法中
，而不生嗔；是名滅憎愛三昧。
　　［逆順三昧］，謂菩薩住是三昧，則能於諸法中，逆順自在，能破一切邪逆眾生，能順
一切可化眾生，而又不著逆順之相，是名逆順三昧。
　　［淨光三昧］，謂菩薩住是三昧，於諸三昧，光明清淨，諸煩惱垢，皆不可得，是名淨
光三昧。
　　［堅固三昧］，謂菩薩住是三昧，而於諸法實相，智慧相應，皆悉堅固，猶如虛空，不
可破壞，是名堅固三昧。
　　［滿月淨光三昧］，謂菩薩住是三昧，則淨智光明具足，滅愛恚等火，清涼功德，利益
眾生；譬猶秋月圓滿，破諸黑暗，清涼可樂，是名滿月淨光三昧。
　　［大莊嚴三昧］，謂菩薩住是三昧，則大莊嚴成就，見十方如恆河沙等世界，以七寶華
香，莊嚴佛處，如是等莊嚴功德，而心無所著，是名大莊嚴三昧。
<pb n="795"/>
　　［能照一切世間三昧］，謂菩薩住是三昧，則能照眾生世間、住處世間、五眾世間，一
切諸法，是名能照一切世間三昧，（五眾者，即色受想行識五陰也。）
　　［三昧等三昧］，謂菩薩住是三昧，則能觀諸三昧，不見有深淺之相；觀一切有為之法
，皆從因緣而生，與三昧相，悉皆平等，無有定亂，是名三昧等三昧。
　　［攝一切有諍無諍三昧］，謂菩薩住是三昧，則能於一切法中，通達無礙，不見是法如
是相，不見是法不如是相；於眾生中亦無好丑諍論，但隨其心行而攝受度脫之，是名攝一切
有諍無諍三昧。
　　［不樂一切住處三昧］，謂菩薩住是三昧，則不樂住世間，以世間無常故；不樂住非世
間，不著於空故；是名不樂一切住處三昧。（非世間者，出世間之法也。）
　　［如住定三昧］，如即有無不二之義；又即空也。謂菩薩住是三昧，則知一切法如實相
，不見有法過此如者，是名如住定三昧。
　　［壞身衰三昧］，身衰者，謂血肉筋骨等和合為身，是身多患，常為飢寒疾病所逼，以
致身衰。菩薩住是三昧，故以智慧力，分分破壞身諸衰相，乃至不見不可得相，是名壞身衰
三昧。
　　［壞語如虛空三昧］，謂菩薩住是三昧，不見諸三昧語業依聲而有，如虛空，如幻化，
不生憎愛，是名壞語如虛空三昧。
　　［離著虛空不染三昧］，謂菩薩修行般若波羅蜜，觀諸法畢竟空，不生不滅，猶如虛空
。雖得是三昧，而於此虛空三昧之相，亦不染著，是名離著虛空不染三昧。

<xa>一百八法明門</xa>
　　﹝出佛本行集經﹞
　　法明門者，為令眾生破除昏暗，通達一切智慧也。故護明菩薩在兜率天宮，欲下人間託
生，即於師子座上，宣說此一百八門，留與諸天，以作憶念，然後下生也。（護明菩薩，即
釋迦牟尼佛在天宮之號也。梵語兜率，華言知足。）正信法明門，謂不破堅牢心故。淨心法
明門，謂無穢濁故。歡喜法明門，謂安隱心故。愛樂法明門，謂令心清淨故。身行正行法明
門，謂三業清淨故。（三業清淨者，謂身不殺、不盜、不婬也。）口行淨行法明門，謂斷四
惡故。（四惡者，妄言、綺語、兩舌、惡口也。）意行淨行法明門，謂斷三毒故。（三毒者
，貪、嗔、癡也。）念佛法明門，謂觀佛清淨故。念法法明門，謂觀法清淨故。念僧法明門
，謂得道堅牢故。念施法明門，謂不望果報故。念戒法明門，謂一切願具足故。念天法明門
，謂修廣大心故。慈法明門，謂隨所生處，善根攝勝故。悲法明門，謂不殺害眾生故。喜法
<pb n="796"/>
明門，謂捨一切不喜事故。捨法明門，謂厭離五欲故。（五欲者，色慾、聲欲、香欲、味欲
、觸欲也。）無常觀法明門，謂觀三界欲故。（三界者，欲界、色界、無色界也。）苦觀法
明門，謂斷一切願故。無我觀法明門，謂不染著我故。寂定觀法明門，謂不擾亂心意故。慚
愧法明門，謂內心寂定故。羞恥法明門，謂外惡滅故。實法明門，謂不誑天人故。真法明門
，謂不誑自身故。法行法明門，謂隨順法行故。三歸法明門，謂淨三惡道故。（三歸者，歸
依佛、歸依法、歸依僧也。三惡道者，餓鬼道、畜生道、地獄道也。）知恩法明門，謂不捨
善根故。報恩法明門，謂不欺負他故。不自欺法明門，謂不自譽故。為眾生法明門，謂不毀
呰他故。（呰與訾同。）為法法明門，謂如法而行故。知時法明門，謂不輕言說故。攝我慢
法明門，謂智慧滿足故。不生噁心法明門，謂自護護他故。無障礙法明門，謂心無疑惑故。
信解法明門，謂決了第一義故。（第一義者，謂中道之理，無二無別也。）不淨觀法明門，
謂捨欲染心故。不諍鬥法明門，謂斷嗔訟故。不癡法明門，謂斷殺生故。樂法義法明門，謂
求法義故。愛法明法明門，謂得法明相故。求多聞法明門，謂正觀法相故。正方便法明門，
謂真正行故。知名色法明門，謂除諸障礙故。（名即心，色即身也。）除因見法明門，謂得
解脫故。無怨親心法明門，謂於怨親中生平等故。除方便法明門，謂知諸苦故。諸大平等法
明門，謂斷於一切和合法故。（諸大者，即地大、水大、火大、風大、空大、根大、識大也
。）諸入法明門，謂修正道故。（諸入者，即眼入、耳入、鼻入、舌入、身入、意入、色入
、聲入、香入、味入、觸入、法入也。）無生忍法明門，謂燈滅諦故。（無生忍者，謂一切
法本來不生；於此法中，而能忍可印證也。）身念處法明門，謂諸法寂靜故。（身念處者，
身即五陰中色陰，念即能觀之觀，處即色陰所觀之境也。）受念處法明門，謂斷一切諸受故
。（受即領納之義，謂眼等識，領納色等諸境也。）心念處法明門，謂觀心如幻化故。（心
即五陰中識陰也。）法念處法明門，謂智慧無翳故。（法即五陰中想、行二陰也。）四正勤
法明門，謂斷一切惡成諸善故。（四正勤者，一、已生惡令斷，二、未生惡令不生，三、已
生善令增長，四、未生善令生也。）四如意足法明門，謂身心輕故。（四如意足者，欲如意
足、念如意足、精進如意足、慧如意足也。）信根法明門，謂不隨他語故。（信者，謂信正
觀及助道法，則能生諸善法也。根即能生之義。）精進根法明門，謂善得諸智故。（精進者
，謂修行正助之法，勤求不息也。）念根法明門，謂善作諸業故。（念者，謂專念正助之法
而無他念也。）定根法明門，謂心清淨故。（定者，謂攝心在正助之法，相應不散也。）慧
根法明門，謂現見諸法故。（慧者，謂以智慧觀察苦、集、滅、道四諦之法也。）信力法明
門，謂過諸魔力故。（信力者，力即力用，謂信根增長，則能遮斷一切疑惑也。）精進力法
明門，謂不退轉故。（精進力者，謂精進根增長，則能破諸身心懈怠也。）念力法明門，謂
<pb n="797"/>
不共他故。（念力者，謂念根增長，則能破諸邪念也。）定力法明門，謂斷一切念故。（定
力者，謂定根增長，則能破諸亂想也。）慧力法明門，謂離二邊故。（慧力者，謂慧根增長
，則能遮止三界見、思之惑也。二邊者，空、有二邊也。）念覺分法明門，謂如諸法智故。
（念覺分者，念即想念，覺即覺了，分即支分。謂修出世道時，善能覺了，常使定慧之法均
調也。若心沉時，當念用擇法、精進、喜三支，屬慧故也；若心浮時，當念用除、捨、定三
支，屬定故也。）擇法覺分法明門，謂照明一切諸法故。（擇法覺分者，謂觀諸法，善能揀
別真偽也。）精進覺分法明門，謂善知覺故。（精進覺分者，謂修諸道法時，善能覺了，勤
心在於真法之中也。）喜覺分法明門，謂得諸定故。（喜覺分者，謂若心得法喜，善能覺了
，住真法喜也。）除覺分法明門，謂所作已辦故。（除覺分者，謂斷除諸見煩惱之時，善能
覺了，不損真正善根也。）定覺分法明門，謂知一切法平等故。（定覺分者，謂若發禪定時
，善能覺了，不生妄想也。）捨覺分法明門，謂厭離一切法故。（捨覺分者，謂若捨念著之
境，善能覺了，虛偽永不追憶也。）正見法明門，謂得漏盡聖道故。（正見者，謂修無漏行
，見四諦分明也。漏盡者，謂三界煩惱惑業斷盡，不漏落生死也。）正分別法明門，謂斷一
切分別無分別故。（正分別，即正思惟，謂見四諦時，思惟籌量，為令增長，入涅槃故也。
）正語法明門，謂斷一切名字音聲語言知如響故。（正語者，謂攝口業，住於正語也。）正
業法明門，謂無業無報故。（正業者，謂除身一切邪業，住於清淨正業也。）正命法明門，
謂除滅一切惡道故。（正命者，謂除邪命利養，住於清淨正命也。）正行法明門，謂至彼岸
故。（正行，即正精進，謂身心專精，勤求涅槃也。）正念法明門，謂不思念一切法故。（
正念者，謂唸唸在於正助之法也。）正定法明門，謂得無散亂三昧故。（正定者，謂攝心正
助之法，入於正定也。梵語三昧，華言正定。）菩提心法明門，謂不斷三寶故。（梵語菩提
，華言道。三寶者，佛寶、法寶、僧寶也。）依倚法明門，謂不樂小乘故。正信法明門，謂
得最勝佛法故。增進法明門，謂成就一切諸善根法故。檀度法明門，謂唸唸成就相好，莊嚴
佛土，教化慳貪諸眾生故。（檀，梵語具雲檀那，華言佈施。）戒度法明門，謂遠離惡道、
諸難教化、破戒諸眾生故。忍度法明門，謂捨一切瞋恚、我、慢、諂曲、調戲，教化如是諸
惡眾生故。精進度法明門，謂悉得一切諸善法，教化懈怠諸眾生故。禪度法明門，謂成就一
切禪定及諸神通，教化散亂諸眾生故。（禪，梵語具雲禪那，華言靜慮。）智度法明門，謂
斷無明黑暗，教化愚癡諸眾生故。方便法明門，謂隨眾生所威儀，而示現教化，成就一切諸
佛法故。四攝法法明門，謂攝受一切眾生，得菩提已，施一切眾生法故。（四攝法者，一、
佈施攝，二、愛語攝，三、利行攝，四、同事攝也。）教化眾生法明門，謂自不受樂，不疲
倦故。攝受正法法明門，謂斷一切眾生諸煩惱故。福聚法明門，謂利益一切諸眾生故。修禪
<pb n="798"/>
法明門，謂滿足十力故。（十力者，知是處非處智力、知過現未來業報智力、知諸禪三昧智
力、知諸根勝劣智力、知種種解智力、知種種界智力、知一切至處道智力、知天眼無礙智力
、知宿命無漏智力、知永斷習氣智力也。）寂定法明門，謂成就如來三昧具足故。慧見法明
門，謂智慧成就滿足故。入無礙辯法明門，謂得法眼成就故。（法眼者，謂知一切眾生各各
方便所化之法門也。）入一切行法明門，謂得佛眼成就故。（佛眼者，謂覆障雖密，無不見
知也。）成就陀羅尼法明門，謂聞一切諸佛法能受持故。（梵語陀羅尼，華言總持。）得無
礙辯法明門，謂令一切眾生皆歡喜故。順忍法明門，謂順一切諸佛法故。得無生法忍法明門
，謂得受記故。（受記者，謂菩薩受作佛之記也。）不退轉地法明門，謂具足往昔諸佛法故
。從一地至一地智法明門，謂灌頂成就一切智，乃至得成阿耨多羅三藐三菩提故。（從一地
至一地智者，謂從等覺菩薩之智，至妙覺果佛之智也。灌頂者，謂等覺菩薩將入妙覺之位，
如轉輪王太子受王位時，以四海水灌其頂也。梵語阿耨多羅三藐三菩提，華言無上正等正覺
。）

<xa>百八煩惱</xa>
　　﹝出天台四教儀集註﹞
　　昏煩之法，惱亂心神，故名煩惱。謂眼耳鼻舌身意六根，對色聲香味觸法六塵，各有好
、惡、平三種不同，則成十八煩惱。又六根對六塵，好、惡、平三種，起苦受、樂受、不若
不樂受、復成十八煩惱，共成三十六種。更約過去、未來、現在三世，各有三十六種，總成
一百八煩惱也。（好、惡、平三種不同者，如色塵有好色，有惡色，其不好不惡之色，名為
平也。聲香味觸法五塵亦然。受即領納之義，苦受對惡塵而起，樂受對好塵而起，不苦不樂
受對平塵而起。）

<xa>千二百五十人</xa>
　　﹝出因果經﹞
　　謂耶舍長者子，朋黨五十人。優樓頻螺迦葉，師徒五百人。那提迦葉，師徒二百五十人
。伽耶迦葉，師徒二百五十人。舍利弗，師徒一百人。大目犍連，師徒一百人。此千二百五
十人，並先事外道，勤苦累劫而無所證，承佛化導，即得證果，於是感佛之恩，一一法會，
常隨不捨。故諸經首，列眾皆云千二百五十人俱者，以此也。（梵語優樓頻螺迦葉，華言木
瓜林。梵語那提迦葉，華言河。梵語伽耶迦葉，華言城。梵語舍利弗，華言身子。梵語大目
犍連，華言采蔣氏。）
<pb n="799"/>

<xa>八萬四千塵勞</xa>
　　﹝出華嚴孔目﹞
　　八萬四千塵勞者，塵即染污之義，謂種種邪見煩惱，能染污真性也。勞即勞役也，謂眾
生被邪見煩惱，勞役不息，輪轉生死，無有盡時。論其塵勞，根本不出十使。於十使中，隨
以一使為頭，則九使為助，遂成一百；約三世各有一百，共成三百；而現在世一百時促，不
論相助，於過去、未來二世二百，又各各以一使為頭，九使為助，共成二千；合前現在世一
百，共成二千一百；又約多貪、多嗔、多癡等，分四種眾生，各有二千一百，共成八千四百
；又約四大、六衰，各有八千四百，總成八萬四千塵勞也。（十使者，使即驅役之義，一、
貪，二、嗔，三、癡，四、慢，五、疑，六、身見，七、邊見，八、邪見，九、見取，十、
戒取也。多貪者，謂於五欲可意之境，而多貪愛也。多嗔者，謂於逆情之境而多忿怒也。多
癡者，謂無所覺了，而於貪嗔之境，溺而不已也。等分者，謂貪瞋癡三心，一齊而起也。四
大者，地大、水大、火大、風大也。六衰者，謂色聲香味觸法六塵，能衰損善法故也。）

<xa>八萬四千法門</xa>
　　﹝出賢劫經﹞
　　八萬四千法門者，昔佛告喜王菩薩，修習行法，自第一光耀，乃至分舍利，凡三百五十
度無極法門；一一法門各有佈施、持戒、忍辱、精進、禪定、智慧之六度，共成二千一百度
無極；於諸貪、婬、嗔、恚、愚、癡等分四種眾生，各以此二千一百度無極，教化而開覺之
，合成八千四百度無極；一變為十，總成八萬四千度無極法門。此之法門，為三界無上良藥
，為百千種人除八萬四千塵勞也。（度無極者，謂事理行滿，度生死流，登涅槃岸，無有窮
極也。三百五十度無極者，光耀度無極、世度無極、為眾生故行度無極、住度無極、生死度
無極、所著度無極、益他人度無極、處所度無極、道度無極、慧度無極、已修立行度無極、
逮得度無極、念度無極、離世度無極、造有所作業度無極、休息道度無極、不置遠度無極、
應順度無極、造作度無極、無作度無極、意度無極、勒（編者註：『勒』疑為『勤』字）修
度無極、正真度無極、行捷疾度無極、深奧度無極、雜度無極、清淨度無極、無際度無極、
信道度無極、為眾生厄故行度無極、法故度無極、寂樂度無極、樂觀寂度無極、一切所入度
無極、說處度無極、無害度無極、無敗度無極、貧度無極、不回還度無極、回轉度無極、嚴
淨度無極、堅強度無極、興盛度無極、充滿度無極、為世度無極、度世度無極、無上度無極
、不亂度無極、無怨度無極、怨敵度無極、攝持度無極、無所攝持度無極、報應度無極、無
<pb n="800"/>
報度無極、自然度無極、無所有度無極、廣普度無極、華度無極、無量度無極、慕求度無極
、所厭度無極、妙樂度無極、無樂度無極、樂聞持度無極、生死長度無極、無斷度無極、樂
純淑度無極、禪度無極、神通度無極、世巧便度無極、慈愍護度無極、行哀度無極、歡喜度
無極、勸護度無極、勸邪見度無極、勸正見度無極、勸住見度無極、勸無住度無極、勸無倚
度無極、勸意度無極、勸忍度無極、造業度無極、無所造業度無極、有餘度無極、無餘度無
極、佛興盛度無極、明度無極、持住明度無極、佛興成就度無極、意不忽度無極、佛興立在
家度無極、出家來度無極、愍哀博聞來度無極、出家不斷戒度無極、住神通度無極、神通意
不斷度無極、入欲度無極、立度無極、應進度無極、眾報度無極、無報度無極、無樂度無極
、時進度無極、光明度無極、無量光度無極、報安光度無極、不回還度無極、娛樂度無極、
鮮潔度無極、成世法度無極、淨世度無極、成種度無極、來成眷屬度無極、不壞眷屬度無極
、除塵來淨度無極、觀土度無極、宣誓度無極、無放逸度無極、周旋度無極、滅度度無極、
豪貴度無極、理眷屬度無極、無所忘失度無極、三十二相度無極、順時度無極、知時度無極
、分別度無極、順世度無極、邊際度無極、蠲除度無極、金剛度無極、造救度無極、自然度
無極、伏魔度無極、無退度無極、一時度無極、無所著度無極、三昧度無極、訓誨度無極、
佛道度無極、一切智度無極、無餘度無極、有餘度無極、可止度無極、諸佛度無極、方便度
無極、愁戚度無極、開化真陀度無極、異度無極、四意斷度無極、四神足度無極、四禪度無
極、四意止度無極、四諦度無極、信根精進根意根智慧根定根度無極、信力精進力意力定力
智慧力度無極、七覺意度無極、九品道行度無極、寂然度無極、所觀度無極、樂明度無極、
來解脫度無極、比丘聖眾度無極、八部會度無極、歸解度無極、分別度無極、別度度無極、
系解法度無極、分別順理度無極、辯才度無極、無厭度無極、六度度無極、眼耳鼻舌身心度
無極、愍他勸助度無極、愍己度無極、法度無極、宜度無極、剖判度無極、勸樂度無極、三
脫門度無極、異行度無極、解他度無極、勤用意度無極、十種力度無極、四無所畏度無極、
大哀度無極、肉眼天眼慧眼法眼佛眼度無極、自在度無極、娛樂度無極、難得自歸度無極、
十八不共諸佛之法度無極、曉了方便度無極、純淑度無極、見自然度無極、三界行度無極、
觀清白行度無極、法種度無極、八等度無極、道跡往來不還無著度無極、緣覺度無極、菩薩
度無極、盡慧度無極、無所生慧度無極、建立慧度無極、致天眼天耳心智自在見過世事知他
心念神足漏盡六通度無極、威儀度無極、愍傷度無極、行空度無極、捐捨度無極、滅度度無
極、變化度無極、流佈法教度無極、分舍利度無極。然其中名有重出者，乃經中所載之舊文
也。）

<pb n="801"/>
<xa>理法身</xa>
　　理即性德也。謂性淨明體，本來離念，等虛空界，無所不遍。諸佛眾生皆同一相，是名
理法身。

<xa>智法身</xa>
　　智即修德也。謂究竟始覺之智，契合清淨本覺之理。理智互融，色心不二，智所現故，
是名智法身。

<xa>智相法身</xa>
　　謂具足智慧，方能演說諸法，是則說法為智慧之相，由此智相，得至法身住處，故名智
相法身。

<xa>福相法身</xa>
　　謂以大千世界七寶佈施，不如受持一四句偈，故金剛經云：於此經中受持乃至四句偈等
，為人演說，其福勝彼。由此福相，得至法身住處，故名福相法身。（七寶者，金、銀、琉
璃、玻璃、硨磲、碼瑙、赤真珠也。）

<xa>言說法身</xa>
　　謂法身無相，本離言說，雖離言說，非言莫顯，故名言說法身。

<xa>證得法身</xa>
　　謂法身體遍，物物皆具，但以迷故，不能究顯，若不造修，何由證得。故以始覺之心，
契於本覺之理，始本不二，即究竟覺；是名證得法身。

<xa>法性身</xa>
　　法性即法身也。謂此法性之身，徧滿十方，無量無邊，色像端正，相好莊嚴，以無量光
明，無量音聲，能度十方法身菩薩，是名法性身。

<xa>生死身</xa>
　　謂佛以方便力，現生現滅，示初出家，乃至成佛得道，一切惡法盡斷，一切善法悉皆成
<pb n="802"/>
就，次第說法，度諸眾生，是名生死身。

<xa>生身</xa>
　　生身者，謂從父母所生，即佛應化之身也。

<xa>法身</xa>
　　法身者，謂本有法性之身，若佛出世及不出世，常住不動，無有變易也。

<xa>常身</xa>
　　如來常住解脫之身。眾德悉備，萬行俱圓；先百千萬億劫而不見其生，後百千萬億劫而
不見其滅；是名常身也。

<xa>無常身</xa>
　　如來方便為欲度脫一切眾生，示現生死之身，出家修道成佛說法入於涅槃，是名無常身
也。（梵語涅槃，華言滅度。）

<xa>真身</xa>
　　真身者，真智與法身合，故名真身。起信論云：自體有大智慧，光明徧照法界。是也。

<xa>應身</xa>
　　應身者，應周萬物，化洽眾生，隨其心量，現種種身。譬如一月，現於眾水，而無去來
之相。金光明經云：應物現形，如水中月。是也。

<xa>實色身</xa>
　　實即實有。謂諸如來因中於無數劫所修相好等業，至於果成，感得無量相好莊嚴，其身
週徧法界，是名實色身。

<xa>化色身</xa>
　　化即變化，謂諸如來，由大悲願力，為大菩薩眾現種種身，種種相好，種種言音，隨時
隨處，隨眾所宜，所現身形，其量不定，是名化色身。
<pb n="803"/>

<xa>大化身</xa>
　　謂佛被大乘菩薩之機，或現八萬四千相好之身，或現微塵數相好之身，滿虛空中，是名
大化身。

<xa>小化身</xa>
　　謂佛被小乘及人天等機，或現三十二相，一丈六尺之身，是名小化身。（三十二相者：
足安平相、千輻輪相、手指纖長相、手足柔軟相、手足縵網相、足跟滿足相、足趺高好相、
腨如鹿王相、手過膝相、馬陰藏相、身縱廣相、毛孔生青色相、身毛上靡相、身金色相、身
光面各一丈相、皮膚細滑相、七處平滿相、兩腋滿相、身如獅子相、身端直相、肩圓滿相、
四十齒相、齒白齊密相、四牙白淨相、頰車如師子相、咽中津液得上味相、廣長舌相、梵音
深遠相、眼色如金精相、眼睫如牛王相、眉間白毫相、頂肉髻成相也。）

<xa>融三世間為十身</xa>
　　融即融會之義。隔別名世，間差名間。即眾生、國土、智正覺之三世間也。言融三世間
為十身者，眾生身、業報身即眾生世間，國土身即國土世間，聲聞身、緣覺身、菩薩身、如
來身、智身、法身、虛空身、即智正覺世間也。

<xa>佛自具十身</xa>
　　佛自具十身者，一菩提身、二願身、三化身、四力持身、五相好莊嚴身、六威勢身、七
意生身、八福德身、九法身、十智身也。（梵語菩提，華言道。）

<xa>自覺</xa>
　　謂覺知過去、未來、現在三世一切諸法常無常等，悟性真空，了惑虛妄，功成妙智，能
自開覺，故名自覺。

<xa>覺他</xa>
　　謂自既覺已，運無緣慈，廣說諸法，開悟眾生，皆令離生死苦，得涅槃樂，故名覺他。

<xa>本覺</xa>
<pb n="804"/>
　　謂眾生心體靈明虛廓，本來離念，等虛空界，無處不遍，即是如來平等法身，是名本覺
。

<xa>始覺</xa>
　　謂眾生本覺心源，由無明熏動，覺成不覺，多劫在迷，今始覺悟，是名始覺，始覺究竟
，即成佛也。

<xa>證境</xa>
　　謂真如法性之理，是諸佛所證之境界。離念絕想，皆悉真如，是名證境。

<xa>化境</xa>
　　謂十方國土，皆是如來所化境界，是名化境。

<xa>自受用身土</xa>
　　自受用身土者，謂自己修因之所感，稱性受用種種法樂，自在無礙，故身名自受用身，
亦名圓滿報身。土名自受用土，亦名實報莊嚴土。蓋諸佛如來，歷無數劫修習無量善根所感
，週徧法界，身土為自受用，諸大菩薩但可得聞，而不能見也。

<xa>他受用身土</xa>
　　他受用身土者，謂他機之所感見也。蓋諸佛如來為令諸菩薩眾受大法樂，進修勝行，隨
宜而現，或勝或劣，或大或小，轉變不定，令他受用也。

<xa>法性屬佛為法性身</xa>
　　謂佛了悟真如法性，復以法性為身，故名法性屬佛為法性身。

<xa>法性屬法為法性土</xa>
　　謂真如法性之理，譬如虛空，徧一切處，乃是法身所證之體，即為所依之土，故名法性
屬法，為法性土。

<xa>令遠處見聞</xa>
<pb n="805"/>
　　令遠處見聞者，謂佛在一處說法，以神通力，令他方異土眾生，皆獲見聞也。

<xa>令各各見佛</xa>
　　令各各見佛者，謂佛在一處說法，能令一一眾生各自見佛在前說法；譬如日出影現眾水
也。

<xa>大願力</xa>
　　謂佛於因中發大誓願，度諸眾生。今已成佛，乘大願力，示現十方世界，說法度生。現
相品云：毗盧遮那佛，願力周法界，一切國土中，恆轉無上輪。是也。（梵語毗盧遮那，華
言徧一切處，亦云光明徧照。）

<xa>昔行力</xa>
　　謂佛昔於無量劫，依願起行，行成得果，方能演說諸法，廣化眾生。故主山神偈云：往
修勝行無有邊，今獲神通亦無量，法門廣辟如塵數，悉使眾生深悟喜。是也。

<xa>福足</xa>
　　謂佛於因中，修行佈施、持戒、忍辱、精進、禪定五度之福，今於果上，成就應身，相
好圓滿，萬德莊嚴，是為福足。

<xa>慧足</xa>
　　謂佛於因中，由修般若妙慧，成就法身，圓極真常，滿菩提果，眾智莊嚴，是為慧足。
（梵語菩提，華言道。）

<xa>輪王相</xa>
　　輪王相者，謂轉輪聖王，亦具三十二相也。相師言：太子具足是相，若其在家，當作轉
輪聖王，王四天下也。（三十二相者，足安平相、千輻輪相、手指纖長相、手足柔軟相、手
足縵網相、足跟滿足相、足趺高妙相、腨如鹿王相、手過膝相、馬陰藏相、身縱廣相、毛孔
生青色相、身毛上靡相、身金色相、身光面各一丈相、皮膚細滑相、七處平滿相、兩腋滿相
、身如師子相、身端直相、肩圓滿相、四十齒相、齒白齊密相、四牙白淨相、頰車如師子相
、咽中津液得上味相、廣長舌相、梵音深遠相、眼色如金精相、眼睫如牛王相、眉間白毫相
<pb n="806"/>
、頂肉髻成相也。四天下，即四洲，東弗於逮、南閻浮提、西瞿耶尼、北郁單越也。）

<xa>成佛相</xa>
　　成佛相者，佛具三十二相。相師言：太子具足是相，若捨王位，出家求道，必得成佛，
名遍十方，化導一切也。

<xa>生身舍利</xa>
　　梵語舍利，又云設利羅，華言骨身。謂如來應身滅度，既闍維後，所有舍利，其色有三
。骨舍利色白，髮舍利色黑，肉舍利色赤。體性堅固，椎擊不碎。若菩薩、羅漢者，其色則
同，而堅固不及。光明經云：此舍利者，是戒定慧之所熏修，甚難可得，最上福田。故人能
起塔供養，則得無量福報也。（梵語闍維，華言焚燒。）

<xa>法身舍利</xa>
　　大論云：經卷是法身舍利。謂如來所說中道實相之理，不遷不變，無滅無生，亙古今而
恆存，彌天地而普覆。人能至心如法受持，即是得見如來法身，其所獲福無量無邊。故法華
經云：若經卷所住之處，皆應起塔供養，不須復安舍利，此中已有如來全身。是也。

<xa>勝義法</xa>
　　勝義法即涅槃也。謂涅槃之法，其義最勝，故名勝義法。（梵語涅槃，華言滅度。）

<xa>法相法</xa>
　　法相法，即四諦法也。謂四諦之法，各有相狀，是名法相法。（四諦者，苦諦、集諦、
滅諦、道諦也。）

<xa>自得法</xa>
　　謂佛自行證得之法，與十方佛無增無減，是名自得法。

<xa>本住法</xa>
　　謂法界之法，本來常住，有佛無佛，性相常然，是名本住法。

<pb n="807"/>
<xa>實法性</xa>
　　謂一實之理，離虛妄相，本性平等，無有變易。一切諸佛莫不軌此法性修之而成正覺，
是名實法性。

<xa>事法性</xa>
　　謂世間種種諸法，皆依於理，施設建立。所謂地水火風五陰等法，隨俗所知所見，雖屬
於事實，不外乎法性之理，是名事法性。（五陰者，色陰、受陰、想陰、行陰、識陰也。）

<xa>結集義</xa>
　　謂如來契經，攝持眾義，冠有情心，令無忘失，猶結華鬘冠眾生首，久無遺散也。

<xa>刊定義</xa>
　　謂如來契經，裁斷眾義，了別是非，去惡留善，猶匠繩墨，治彼眾材，斲邪歸正，去曲
留直也。

<xa>共般若</xa>
　　共般若者，即通教也。通即通共之義，謂聲聞、緣覺、菩薩三乘之人，共依此教而修證
也。

<xa>不共般若</xa>
　　不共般若者，即別、圓二教也，謂此別、圓二教，唯談菩薩修行之法，不與聲聞、緣覺
之所共也。

<xa>實相般若</xa>
　　實相般若者，謂本覺之理，非寂非照，離虛妄相，名為實相，即一切種智也。（非寂非
照者，寂謂寂靜，照謂照明。寂照皆言非者，用遮二邊，以顯中道實相之德也。）

<xa>觀照般若</xa>
　　觀照般若者，謂觀照之德，非照而照，了法無相，名為觀照，即一切智也。（非照而照
者，謂理本非照，因觀而照，以顯觀照之德也。）
<pb n="808"/>

<xa>世間般若</xa>
　　謂諸菩薩，唯依讀誦書寫，為他演說三乘道教，勸正修行，滅除煩惱惑業，不行寂靜真
實般若，常行有見有相般若。如是般若，有取有著，是名世間般若。（有見有相般若，即世
間之智。如劬賓大臣分閻浮提七分而能息諍，智滿祖師云：正取世間之智，為般若也。）

<xa>出世間般若</xa>
　　謂諸菩薩，精勤修習菩提道時，隨力聽聞，為他演說三乘正法，而於其中，心如虛空，
平等寂滅，離諸名相，如是般若，無取無著，是名出世間般若。（三乘者，聲聞乘、緣覺乘
、菩薩乘也。）

<xa>一已莊嚴</xa>
　　謂人能修習智慧，如著美妙纓絡莊嚴其身，是名已莊嚴。

<xa>未莊嚴</xa>
　　謂人未能修習智慧，如無纓絡嚴飾其身，是名未莊嚴。

<xa>堅義</xa>
　　堅義者，謂金剛之堅，萬物不能碎壞。以喻般若之體，真常清淨，不變不遷，煩惱不能
亂，邪魔不能動，此即實相般若也。

<xa>利義</xa>
　　利義者，謂金剛之利，能碎壞萬物。以喻般若之用，能斷惑著，照五蘊空，度諸苦厄，
此即觀照般若也。（五蘊者，色蘊、受蘊、想蘊、行蘊、識蘊也。）

<xa>相待妙</xa>
　　彼此互形曰相，以彼望此曰待。彼此互形者，形即形比之義，謂以前四時三教所說之法
為粗形，後法華所說之法為妙。以彼望此，曰待者，待即對待，謂對前之粗，顯後之妙也。

<xa>絕待妙</xa>
<pb n="809"/>
　　絕前諸粗，無復形待。謂法華開三乘之權，即是佛乘之實。實外無權，權外無實，實即
是權，權即是實；故云絕待妙也。

<xa>跡門</xa>
　　法華經中前十四品，名為跡門。跡猶足跡，譬如人之所居，則有行往之跡也。蓋論釋迦
最初成道已來，及中間施化節節，唱生唱滅，以至於今成佛度生，皆是從本垂跡，故名跡門
也。

<xa>本門</xa>
　　法華經中，後十四品，名為本門。本為根本，如樹木之有根也。蓋論釋迦塵點劫前已得
成佛。故經云：一切世間天人阿修羅，皆謂今釋迦牟尼佛，出釋氏宮，去伽耶城不遠，坐於
道場，得成正覺。然我實成佛以來，無量無邊百千萬億那由他劫，從是以來，我常在此娑婆
世界，說法教化。此是開跡顯本，故名本門也。（梵語伽耶，華言山城。梵語那由他，華言
萬億。梵語娑婆，華言能忍。）

<xa>同教一乘</xa>
　　同者，即同於終、頓二教也。然終教但詮一性一相，理事無礙。頓教但詮無二無三，言
思斯絕。今此同教，具詮一性一相，理事無礙，無二無三，言思斯絕。同彼二教，俱顯一乘
，故名同教一乘也。（無二者，無聲聞、緣覺也。無三者，兼無菩薩也。）

<xa>別教一乘</xa>
　　別者，即別異小、始、終、頓之四教也。然此別教，唯辨圓融具德，事事無礙，隨舉一
法，即攝一切；無盡法門，一一法門，迥異餘教，故名別教一乘也。

<xa>智慧莊嚴</xa>
　　謂諸菩薩從初發心，乃至究竟，無明淨盡，佛性現前，所有智慧，能顯法身，是名智慧
莊嚴。

<xa>福德莊嚴</xa>
　　謂諸菩薩修行六度，萬行具足，所有福德，能顯法身，是名福德莊嚴。（六度者，一佈
<pb n="810"/>
施、二持戒、三忍辱、四精進、五禪定、六智慧也。）

<xa>形相莊嚴</xa>
　　謂人若分別佛土是有為形相，而言我能成就者，彼且住着色聲等境，非真莊嚴，是名形
相莊嚴。

<xa>第一義莊嚴</xa>
　　謂以無所住著清淨之心，依真實智慧，通達自性之土，唯心顯現。此是正智成就佛土，
是名第一義莊嚴。

<xa>空如來藏</xa>
　　謂此心性，雖隨染淨之緣，建立生死、涅槃等法，然心體平等，離性離相，非唯所起染
淨等法皆空，而能起之心，亦不可得；是名空如來藏。

<xa>不空如來藏</xa>
　　謂此心性，具足無漏清淨功德及諸有漏業惑染法，包藏含攝，無德不備，無法不現，故
名不空如來藏。

<xa>文是所依體</xa>
　　文是所依體者，文即文字，為一切義理所依，復為能詮契經之體也。

<xa>義是能依體</xa>
　　義是能依體者，謂一切義理，皆依文字而顯，故義是能依，而與文字同為能詮契經之體
也。

<xa>性淨涅槃</xa>
　　謂諸法實相之理，不可染，不可淨。不染，即不生；不淨，即不滅。不生不滅，名性淨
涅槃。（諸法實相者，十界因果之法，本來離虛妄相，相相皆實，故名實相。不可染、不可
淨者，謂實相之理，惑不能染，智不能淨。不染即不生者，既無惑染，豈有法生。不淨即不
滅者，既非智淨，豈有法滅。是故名為不生不滅。）
<pb n="811"/>

<xa>方便淨涅槃</xa>
　　方便猶善巧也，智既契理，即照群機，照必垂應，機感即生，此生非生；機緣既盡，應
身即滅，此滅非滅。不生不滅，名方便淨涅槃。（此生非生者，謂機感即生，心常寂滅也。
此滅非滅者，謂緣盡即滅，應用常興也。）

<xa>有餘涅槃</xa>
　　謂見、思煩惱已斷，尚餘現受色身未滅，是名有餘涅槃。（見、思煩惱，即見、思惑，
於意識起諸分別，曰見惑；於塵境起諸貪愛，曰思惑。）

<xa>無餘涅槃</xa>
　　謂見、思二惑與所受五眾之身，俱得滅盡，無有遺餘，是名無餘涅槃。（五眾即五陰，
謂色受想行識也。）

<xa>煩惱</xa>
　　昏煩之法，惱亂心神，即無明貪愛之惑也。謂諸眾生，隨順煩惱，流轉生死，故違涅槃
之道也。

<xa>涅槃</xa>
　　梵語涅槃，華言滅度。謂諸眾生，猒生死苦，修習梵行，斷諸煩惱，證大涅槃，故違煩
惱之惑也。

<xa>如理智</xa>
　　謂諸佛菩薩以如實之智，徹見實際之理，妙極寂靜，無增無減，是名如理智。

<xa>如量智</xa>
　　謂諸佛菩薩究竟通達一切境界，若見眾生乖於理智，則成生死；若見眾生稱於理智，則
得涅槃；是名如量智。

<xa>根本智</xa>
<pb n="812"/>
　　根本智，亦名無分別智。謂此智不依於心，不緣外境，了一切法皆即真如，境智無異。
如人閉目，外無分別。由此無分別智，能生種種分別，是名根本智。

<xa>後得智</xa>
　　謂依止於心，緣於外境，種種分別，境智有異，如人開目，眾色顯現，以其於根本智後
而得此智，是名後得智。

<xa>盡智</xa>
　　謂阿羅漢斷三界見、思惑竟，即知我生已盡，梵行清淨，是名盡智。（梵語阿羅漢，華
言無生，亦云無學。）

<xa>無生智</xa>
　　謂阿羅漢斷三界見、思煩惱已盡，知諸縛解，更不三界受生，是名無生智。（三界者，
欲界、色界、無色界也。）

<xa>一切智</xa>
　　謂於一切內法內名，能知能解；一切外法外名，亦能知能解；是名一切智。即聲聞、緣
覺之智也。（內法內名者，謂理內所詮法相及能詮名字，蓋佛教依理而說，故名理內也。外
法外名者，即理外所詮法相及能詮名字，蓋外道等違理橫計，故名理外也。）

<xa>道種智</xa>
　　道種智者，謂能用諸佛一切道法，發起眾生一切善種，是名道種智。即菩薩之智也。

<xa>觀察智</xa>
　　謂以智慧照了人法二空，所顯真如之理，了知能證所證二俱不可得，是名觀察智。（能
證者，謂能證之智；所證者，謂所證之理。）

<xa>取相智</xa>
　　謂善取法界之相，若事若理，以智慧照了，悉使法法圓融，事理無礙，是名取相智也。

<pb n="813"/>
<xa>安立真如</xa>
　　體非偽妄曰真，性無改異曰如；即一實相之體也。謂真如之體，能生世間、出世間一切
諸法，而得安住，故名安立真如。

<xa>非安立真如</xa>
　　謂真如之法，從本已來，性自清淨，離一切相，寂滅無為，故名非安立真如。

<xa>離言真如</xa>
　　謂真如之體，離名字相，離心緣相，離言說相，故名離言真如。

<xa>依言真如</xa>
　　謂真如之體，性本虛融，不礙言說，以依言說能顯真如，故名依言真如。

<xa>不變真如</xa>
　　謂真如之體，從本已來，畢竟平等，無有變易，不可破壞，體恆寂靜，無一異相，故名
不變真如。

<xa>隨緣真如</xa>
　　謂真如之性，本無生滅。然因無明熏動，起一切相。如水因風，妄波忽動，若風止息，
動相元無，故名隨緣真如。

<xa>如如智</xa>
　　謂真如妙智，本來清淨，無明不能覆，煩惱不能染。照了諸法，平等不二，以其智如如
境，故名如如智。

<xa>如如境</xa>
　　謂真如妙境，常住一相，量等虛空，不遷不變，無滅無生，以其境如如智，故名如如境
。

<xa>真心</xa>
<pb n="814"/>
　　謂自性清淨之心，真淨明妙，虛徹靈通，離虛妄想，故曰真心。

<xa>妄心</xa>
　　謂全真成妄，隨境生滅，唸唸不實，故曰妄心。（隨境者，隨順色聲香味觸法六塵之境
也。）

<xa>相應心</xa>
　　應即當也，謂一念妄心虛妄分別，而與煩惱諸惑相應，是名相應心。

<xa>不相應心</xa>
　　謂常住真心，古今一相，自性清淨，而與煩惱諸惑永不相應，是名不相應心。

<xa>心內相</xa>
　　謂心體本相，如如不異，清淨圓滿，無障無礙，微密難見，徧一切處，是名心內相。

<xa>心外相</xa>
　　謂心隨有所念，種種境界皆悉現前，是名心外相。

<xa>聖種性</xa>
　　謂聲聞觀五陰苦空，猒惡生死，忻求涅槃，則成聲聞種性；緣覺觀五陰緣起，修遠離行
，則成緣覺種性；佛即覺了五陰等法本來空寂，無生無滅，三惑俱遣，眾德悉備，則成佛種
性。經中不言菩薩種性者，菩薩所修之行，即成佛之種性，故不言也。（三惑者，見、思惑
、塵沙惑、無明惑也。五陰者，色陰、受陰、想陰、行陰、識陰也。）

<xa>愚夫種性</xa>
　　謂愚癡凡夫，於五陰諸法，及世間事，種種妄想分別，非有為有，無常計常，隨事執著
，則成愚夫種性也。

<xa>總性</xa>
　　謂一切諸法，性本空寂，無生無滅，無來無去，無入無出，故名總性。
<pb n="815"/>

<xa>別性</xa>
　　謂人喜作惡事，則以惡為性；好集善事，則以善為性。如火以熱為性，水以濕為性，故
名別性。

<xa>性種性</xa>
　　性種性者，即本性為性也。謂菩薩六入殊勝，分別一切諸法悉皆明瞭也。（六入者，謂
眼入色、耳入聲、鼻入香、舌入味、身入觸、意入法也。殊勝者，菩薩根有勝力，故所見色
等一一殊勝也。）

<xa>習種性</xa>
　　習種性者，即數習為性也。謂菩薩從初發心，修習眾善所得之性也。

<xa>有性</xa>
　　謂四大、五陰、六根、六塵，乃至涅槃等，皆是世間假名，施設有自性法，是名有性。
（四大者，地大、水大、火大、風大也。五陰者，色陰、受陰、想陰、行陰、識陰也。六根
者，眼根、耳根、鼻根、舌根、身根、意根也。六塵者，色塵、聲塵、香塵、味塵、觸塵、
法塵也。梵語涅槃，華言滅度。）

<xa>無性</xa>
　　謂四大乃至涅槃等假名，畢竟空中一切悉無，是名無性。

<xa>智淨相</xa>
　　謂依真如內熏之力，及教法外熏之力，如實修行，滿足方便，破識心生滅之相，成純淨
圓常之智，是名智淨相。

<xa>不思議業相</xa>
　　謂依智淨相，能作一切勝妙境界，無量功德之相，常無斷絕，隨眾生根，種種示現，令
得利益，是名不思議業相。

<pb n="816"/>
<xa>同相</xa>
　　謂染淨二法，皆同真如性相。譬如種種瓦器，皆同微塵性相，故名同相。

<xa>異相</xa>
　　謂真如平等之理，隨染淨緣顯現一切差別之相，故名異相。

<xa>總相</xa>
　　謂說世間一切有為之法，皆是無常，故名總相。

<xa>別相</xa>
　　謂諸法雖皆無常，而各有別相。如地有堅相，水有濕相，火有熱相，風有動相，各各不
同，故名別相。

<xa>所緣境相</xa>
　　謂心所緣色聲香味觸法六塵之境，其相顯現於外，是名所緣境相。

<xa>能緣識相</xa>
　　謂眼識乃至意識，能緣六塵之境，其相顯現於內，是名能緣識相。（眼識乃至意識者，
謂眼識、耳識、鼻識、舌識、身識、意識也。六塵者，色塵、聲塵、香塵、味塵、觸塵、法
塵也。）

<xa>自相別</xa>
　　相即相狀。謂如身是身自相，於此身中，有能造所造，根塵各別故。如受是受自相，於
此受中，有苦受、樂受、不苦不樂受等各別故。如心是心自相，於此心中，有眼等六識各別
故。如法是法自相，於此法中，有五陰、十二入、十八界不同故。又如觀身以不淨為自相，
觀受以苦為自相，觀心以無常為自相，觀法以無我為自相，故名自相別。（身受心法即四念
處。身謂己身，受謂領納諸事，心謂第六識，法謂善惡等法。六識者，眼識、耳識、鼻識、
舌識、身識、意識也。五陰者，色陰、受陰、想陰、行陰、識陰也。十二入者，眼入、耳入
、鼻入、舌入、身入、意入、色入、聲入、香入、味入、觸入、法入也。十八界者，眼界、
色界、眼識界；耳界、聲界、耳識界；鼻界、香界、鼻識界；舌界、味界、舌識界；身界、
<pb n="817"/>
觸界、身識界；意界、法界、意識界也。）

<xa>共相別</xa>
　　謂但約苦、空、無常、無我四種行相，於身受心法上，共有名為共相。而言別者，如觀
身為苦時，不能觀空、無常、無我；乃至觀身為無我時，不能觀苦、空、無常。觀身既爾，
觀受心法行相亦然，故名共相別。

<xa>浮塵根</xa>
　　浮塵根者，根即眼耳鼻舌身意也。以其虛假不實，故名浮。無見聞覺知之用，故名塵。
經云：眼如蒲萄朵，耳如新卷葉，鼻如雙垂爪，舌如初偃月，身如腰鼓顙，意如幽室見。是
也。

<xa>勝義根</xa>
　　勝義根者，謂眼等六根，有增上勝力，能照境發識，以成根用，故名勝義。如眼能見色
，耳能聞聲，鼻能嗅香，舌能嘗味，身能覺觸，意能知法。是也。

<xa>無始生死根本</xa>
　　謂眾生經無窮劫，流轉生死，求其初始，實不可得。但迷失本性，即隨生死，故名無始
生死。根本者，即是攀緣之心。經云：用攀緣心為自性者。是也。

<xa>無始菩提涅槃元清淨體</xa>
　　梵語菩提，華言道。梵語涅槃，華言滅度。謂性淨理體，虛融寂滅，不遷不變，無始無
終，故名無始菩提涅槃；不染煩惱，不涉生死，故號元清淨體，即菩提涅槃清淨之根本也。

<xa>顯識</xa>
　　顯識即第八識。謂此識含藏一切善惡種子，而能顯現一切境界，故名顯識。（第八識，
即藏識也。）

<xa>分別識</xa>
　　分別識，即第六意識，謂於顯識中分別五塵好惡等相，故名分別識。（五塵者，色塵、
<pb n="818"/>
聲塵、香塵、味塵、觸塵也。）

<xa>相分</xa>
　　謂於眼等六識，各各變異，成色等種種諸相，是名相分。（六識者，眼識、耳識、鼻識
、舌識、身識、意識也。）

<xa>見分</xa>
　　謂眼等六識，各能了別諸塵境界，是名見分。

<xa>能攝一切法</xa>
　　攝謂攝持，即含藏之義。蓋此識攝持一切善惡之法，猶如庫藏，含藏寶貝而不遺失也。

<xa>能生一切法</xa>
　　生即發生也。謂此識既含藏善惡種子，則一切善惡諸法，從此出生，猶如大地，能發生
草木萬物也。

<xa>智德</xa>
　　智即智慧，謂照了一切諸法，通達無礙，隨眾生機器大小，各各為其演說，無有差謬，
是名智德。

<xa>斷德</xa>
　　斷即斷除，謂斷惑業淨盡，隨所調伏眾生之處，惡不能染，縱任自在，無有累縛，是名
斷德。

<xa>頓成諸行</xa>
　　頓成諸行者，即依圓融法門而修行也。謂諸菩薩，若斷一惑，則一切惑俱斷，若行一行
，則一切行具足。故普賢行品云：一斷一切斷。等是也。

<xa>徧成諸行</xa>
　　徧成諸行者，即依行布法門而修行也。謂諸菩薩，始自發菩提心，終至等覺，位中次第
<pb n="819"/>
歷諸法門，遍修諸行，是名徧成諸行。（行布法門者，謂諸法門行列排布也。）

<xa>差別行</xa>
　　謂遍依諸位各別而修，是名差別行。（諸位者，謂十住、十行、十迴向、十地等諸位也
。）

<xa>普賢行</xa>
　　謂依圓融法門，隨修一行，即具一切諸行，是名普賢行。（一行者，即於四十二位之中
，隨修一行，即攝一切餘行也。）

<xa>尋伺</xa>
　　謂推尋伺察根塵相對所起一念之心，即以三觀觀之，是名尋伺。（粗心在緣曰尋，細心
分別曰伺。三觀者，空觀、假觀、中觀也。）

<xa>真如</xa>
　　真名不偽，如名不異。謂常以妙觀觀於心性，本具真如之理，速令顯發，是名真如。

<xa>難行道</xa>
　　論云：於五濁惡世，無量佛所求阿鞞跋致，甚難可得。蓋言娑婆世界，塵境粗強，五慾
障蔽，難入於道，故名難行道。（五濁者，劫濁、見濁、煩惱濁、眾生濁、命濁也。梵語阿
鞞跋致，華言不退轉。梵語娑婆，華言能忍，謂於此世界能忍受諸惡也。五欲者，色慾、聲
欲、香欲、味欲、觸欲也。）

<xa>易行道</xa>
　　謂憑信佛語，修行念佛三昧，求生淨土。復乘阿彌陀佛願力攝持，決定往生，故名易行
道。（梵語阿彌陀，華言無量壽。）

<xa>教道</xa>
　　教道有二：一謂別教菩薩，於十住、十行、十迴向位中，依憑佛教方便修行，是名約行
教道。二謂如來與住行向諸位菩薩說登十地之法，是名約說教道。（十住者，發心住、治地
<pb n="820"/>
住、修行住、生貴住、方便具足住、正心住、不退住、童真住、法王子住、灌頂住也。十行
者，歡喜行、饒益行、無嗔恨行、無盡行、離癡亂行、善現行、無著行、尊重行、善法行、
真實行也。十迴向者，救一切眾生離眾生相迴向、不壞迴向、等一切佛迴向、至一切處迴向
、無盡功德藏迴向、隨順平等善根迴向、隨順等觀一切眾生迴向、真如相迴向、無縛解脫迴
向、法界無量迴向也。十地者，歡喜地、離垢地、發光地、焰慧地、難勝地、現前地、遠行
地、不動地、善慧地、法雲地也。）

<xa>證道</xa>
　　證道亦有二：一謂別教菩薩於初地位中，破無明微細之惑，證中道真實之理，是名約行
證道；二謂如來自說，此十地法，我已親證，是名約說證道。

<xa>無間道</xa>
　　謂聲聞初果之人，依於八忍，能斷八諦下迷理之惑，此八忍不被見惑之所間隔，是名無
間道。（八忍者，苦法忍、苦類忍、集法忍、集類忍、滅法忍、滅類忍、道法忍、道類忍也
。八諦者，欲界四諦、色界無色界四諦也。四諦者，苦諦、集諦、滅諦、道諦也。）

<xa>解脫道</xa>
　　謂聲聞初果之人，依於八智，能證八諦下無為之理，此八智已離惑縛，是名解脫道。（
八智者，苦法智、苦類智、集法智、集類智、滅法智、滅類智、道法智、道類智也。）

<xa>有漏道</xa>
　　謂佈施、持戒、忍辱、精進、禪定五波羅蜜，能成就世間有漏生死之果，是名有漏道。
（梵語波羅蜜，華言到彼岸。）

<xa>無漏道</xa>
　　謂般若波羅蜜能成就出世間無漏涅槃之果，是名無漏道。（梵語般若，華言智慧。梵語
涅槃，華言滅度。）

<xa>真諦</xa>
　　真諦者，彰一性本實之理也。所謂實際理地，不受一塵，是非雙泯，能所俱亡，指萬象
<pb n="821"/>
為真如，會三乘歸實際也。（三乘者，聲聞乘、緣覺乘、菩薩乘也。）

<xa>俗諦</xa>
　　俗諦者，顯一性緣起之事也。所謂佛事門中，不捨一法，勸臣以忠，勸子以孝，勸國以
治，勸家以和，弘善示天堂之樂，懲惡顯地獄之苦也。

<xa>行布門</xa>
　　謂經中廣明十住、十行、十迴向、十地、等覺、妙覺四十二位法門，行列分佈，令諸菩
薩修行證入，從淺至深，次第不同，故名行布門也。（十住者，發心住、治地住、修行住、
生貴住、方便具足住、正心住、不退住、童真住、法王子住、灌頂住也。十行者，歡喜行、
饒益行、無嗔恨行、無盡行、離癡亂行、善現行、無著行、尊重行、善法行、真實行也。十
迴向者，救一切眾生離眾生相迴向，不壞迴向，等一切佛迴向，至一切處迴向，無盡功德藏
迴向，隨順平等善根迴向，隨順等觀一切眾生迴向，真如相迴向，無縛解脫迴向，法界無量
迴向也。十地者，歡喜地，離垢地，發光地，焰慧地，難勝地，現前地，遠行地，不動地，
善慧地，法雲地也。菩薩，梵語具雲菩提薩埵，華言覺有情。）

<xa>圓融門</xa>
　　謂經中廣顯法界之理，圓融無礙，令諸菩薩於前四十二位之中，了知隨舉一位，即攝諸
位，功德無障無礙，故名圓融門也。

<xa>福德門</xa>
　　福德門者，謂佈施、持戒、忍辱等，是為福德門。入福德門，則一切罪業皆除，所願皆
得也。

<xa>智慧門</xa>
　　智慧門者，謂了知一切諸法即是實相，是為智慧門。入智慧門，則不厭生死，不樂涅槃
也。（梵語涅槃，華言滅度。）

<xa>心真如門</xa>
　　謂心性不生不滅，非染非淨，畢竟平等，無有變異，惟是一心，故名心真如門。
<pb n="822"/>

<xa>心生滅門</xa>
　　謂不生不滅真如之性，因無明熏動，故有生滅之心，此即覺成不覺也。覺與不覺，復更
互相熏。以不覺熏本覺故，則生諸染法，流轉生死。以本覺熏不覺故，則生諸淨法，反流出
纏，成於本覺，故名心生滅門。（熏即熏發，擊動之義。反流出纏者，謂旋反無明之流，而
出離惑業之纏縛也。）

<xa>現身面言說神力</xa>
　　經云：初菩薩地住佛神力，入於大乘照明三昧。入是三昧已，十方世界一切諸佛，以神
通力，為現一切身面言說。是也。（初菩薩地者，即十地中初歡喜地菩薩也。住佛神力等者
，由佛神力加被，故能入住大乘照明三昧，即光明定也。梵語三昧，華言正定，由此定故，
得見十方諸佛現身說法也。）

<xa>以手灌頂神力</xa>
　　經云：初菩薩地得三昧神力，於百千劫，積集善根之所成就，次第入於諸地，乃至第十
法雲地，住大蓮華微妙宮殿，坐大蓮華寶師子座，眾寶纓絡，莊嚴其身，如黃金薝卜。日月
光明諸最勝子從十方來，就大蓮華宮殿座上而灌其頂。是也。（梵語薝卜，華言黃花。）

<xa>思擇力</xa>
　　思即思惟，擇即抉擇。謂能思惟、抉擇一切正行，對治諸障，不令再起，故名思擇力。

<xa>修習力</xa>
　　修即修治，習即數習。謂因修習之力，能令一切善行堅固，決定成就，故名修習力。

<xa>入禪奮迅</xa>
　　入禪奮迅者，謂離欲界不善法，有覺有觀，而入初禪。如是次第入於二禪、三禪、四禪
、空處、識處、無所有處、非有想非無想處、滅受想定，是為奮迅入也。（有覺有觀者，初
心在禪曰覺，細心分別禪味曰觀。初禪、二禪、三禪、四禪，皆色界天也。空處、識處、無
所有處、非有想非無想處，即無色界天也。滅受想定者，滅除受想之心，而得定也。）

<pb n="823"/>
<xa>出禪奮迅</xa>
　　出禪奮迅者，從滅受想定起，還入非有想非無想定；從非有想非無想定起，還入無所有
處定。如是識處、空處、四禪、三禪、二禪、初禪，乃至出散心中，是為奮迅出也。

<xa>超入三昧</xa>
　　超入三昧者，謂離欲界不善法，有覺有觀，入色界初禪，從初禪起，超入無色界非有想
非無想處。非有想非無想處起，入滅受想定。滅受想定起，還入初禪。從初禪起，入滅受想
定。滅受想定起，入二禪。二禪起，入滅受想定。滅受想定起，入三禪。三禪起，入滅受想
定。滅受想定起，入四禪。四禪起，入滅受想定。滅受想定起，入空處。空處起，入滅受想
定。滅受想定起，入識處。識處起，入滅受想定。滅受想定起，入不用處。不用處起，入滅
受想定。滅受想定起，入非有想非無想處。非有想非無想處起，入滅受想定，是為諸佛菩薩
超入三昧之相。若聲聞之人，但能超入一定，而不能超入二定，況能如上所明，自在超入也
。（不用處，即無所有處也。）

<xa>超出三昧</xa>
　　超出三昧者，謂從滅受想定起，入散心中。散心中起，入滅受想定。滅受想定起，還入
散心中。散心中起，入非有想非無想處。非有想非無想處起，住散心中。散心中起，入無所
有處。無所有處起，住散心中。散心中起，入識處。識處起，住散心中。散心中起，入空處
。空處起，住散心中。散心中起，入四禪。四禪起，住散心中。散心中起，入三禪。三禪起
，住散心中。散心中起，入二禪。二禪起，住散心中。散心中起，入初禪。初禪起，住散心
中，是為諸佛菩薩超出三昧之相。若聲聞之人，但能超出一定，而不能超出二定，何況如上
所明自在超出也。

<xa>世間精進</xa>
　　謂諸菩薩精進勇猛，勤修佈施、持戒等諸福業，如是精進，依諸果報，依諸福業，有漏
有取，是名世間精進。

<xa>出世間精進</xa>
　　謂諸菩薩勇猛精進，於諸眾生其心平等，除滅一切煩惱業苦。如是精進，無漏無取，無
所依止，是名出世間精進。
<pb n="824"/>

<xa>眾生忍</xa>
　　忍即忍耐，亦安忍也。謂菩薩於一切眾生不嗔不惱，如慈母愛子。又若一切眾生以種種
惡而加於我，心不瞋恚；以種種恭敬供養於我，心亦不喜，是名眾生忍。

<xa>無生法忍</xa>
　　理本不生不滅，今但言不生，故名無生。謂菩薩於無生之法，忍可忍樂，不動不退，是
名無生法忍。

<xa>安受苦忍</xa>
　　謂疾病水火刀杖等眾苦所逼，即能安心忍受，恬然不動，是名安受苦忍。

<xa>觀察法忍</xa>
　　謂觀察諸法體性虛幻，本無生滅，信解真實，心無妄動，安然忍可，是名觀察法忍。

<xa>世間忍</xa>
　　謂菩薩以有漏心，依諸福業，安忍世間種種苦惱違逆等事，是為世間忍也。

<xa>出世間忍</xa>
　　謂菩薩但為利益一切有情，起平等大悲之心，安忍種種苦樂逆順之境，而不見諸法生滅
之相，是為出世間忍。

<xa>細作方便</xa>
　　方便猶善巧也。謂欲破眾生執着色身之相，故佛假喻，微細分析，善巧而說。如金剛經
云：三千大千世界所有微塵，寧為多不等。意謂由微塵而成世界，世界本來不實；因四大而
成色身，色身本來是假，是名細作方便。（三千大千世界者，一須彌山、一日月、一四天下
、一帝釋、名為一世界；一千個世界，名小千世界；一千個小千世界，名中千世界；一千個
中千世界，名大千世界。三千大千世界，即釋迦佛所化之境也。四大者，地大、水大、火大
、風大也。）

<pb n="825"/>
<xa>不念方便</xa>
　　謂欲破眾生執着色身之相，已為假喻微細分析而說，又令眾生於諸微塵不生念想，故經
云：是諸微塵，如來說非微塵等，是名不念方便。

<xa>世間方便</xa>
　　謂諸菩薩，或為自利，或為利他，示現種種善巧方便。此之方便，依有所得，有所執著
，是名世間方便。

<xa>出世間方便</xa>
　　謂諸菩薩，但為利他，不為自利，示現種種善巧方便，此之方便，依無所得，無所執著
，是名出世間方便。

<xa>人無我</xa>
　　謂由攬五陰實法而成假名之人，凡夫不了，復於假名之中，妄執為我。若了五陰之法本
空，假名之人，豈得定有。假名既不定有，則所執之我，亦不可得。故金光明經云：何處有
人及以眾生，是名人無我。（攬者，撮持也。五陰者，色陰、受陰、想陰、行陰、識陰也。
五陰之身實有，故名實法；名字本來虛假，故名假名。）

<xa>法無我</xa>
　　謂由攬父母之遺體，四大假合而成五陰之身。若一一分別推求，皆悉空無所有。凡夫不
了，妄執此身為我，餘身非我。若了四大本空，五陰非有，則所執之我亦不可得。故金光明
經云：五陰舍宅，觀悉空寂，是名法無我。（四大者，地大、水大、火大、風大也。）

<xa>人我見</xa>
　　謂凡夫之人，於五陰身強立主宰，計我為人，作此妄見，故名人我見。（五陰者，色陰
、受陰、想陰、行陰、識陰也。）

<xa>法我見</xa>
　　謂二乘之人，計一切法各有體性，雖得人無我智，猶自怖畏生死，妄取涅槃之法，於法
起見，故名法我見。（二乘者，聲聞乘、緣覺乘也。梵語涅槃，華言滅度。）
<pb n="826"/>

<xa>人空</xa>
　　人空即我空也，亦曰生空。謂凡夫妄計五蘊是我，強立主宰，引生煩惱，造種種業。佛
為破此計，故說五蘊無我。二乘悟之，入無我理，是名人空。（五蘊者，色蘊、受蘊、想蘊
、行蘊、識蘊也。二乘者，聲聞乘、緣覺乘也。）

<xa>法空</xa>
　　謂二乘之人，未達法空之理，猶計五蘊之法實有。佛為破此執，故說般若深慧，徹見五
蘊自性皆空。菩薩悟之，入法空理，是名法空。

<xa>但空</xa>
　　謂二乘之人，觀一切法皆悉虛幻，但見於空，不見不空，故名但空。

<xa>不但空</xa>
　　謂諸菩薩，非但見空，兼見不空，不空即中道，故名不但空。

<xa>真空二義</xa>
　　一謂真空能滅幻有，若幻有不滅，即非真空。二謂真空能成幻有，幻有若礙，亦非真空
，是名真空二義。（幻有者，以迷真空之理，而成幻有之事，虛假不實，故名幻有。）

<xa>幻有二義</xa>
　　一謂幻有必覆真空，幻有若現，真空則隱；二謂幻有不礙真空，真空若顯，幻有自滅，
是名幻有二義。

<xa>人執</xa>
　　謂眾生於五陰等法中，強立主宰，計我為人，妄生執著，是名人執。（五陰者，色陰、
受陰、想陰、行陰、識陰也。）

<xa>法執</xa>
　　謂眾生不了五陰等法，從因緣生，如幻如化，計為我身，妄生執著，是名法執。
<pb n="827"/>

<xa>俱生法執</xa>
　　謂無始時來，虛妄熏習，於一切法，妄生執著，恆與身俱，故名俱生法執。

<xa>分別法執</xa>
　　謂於邪教及邪師所說之法，分別計度，執為實法，故名分別法執。

<xa>俱生我執</xa>
　　謂於五陰等法中，強立主宰，妄執為我，與身俱生，是名俱生我執。（五陰者，色陰、
受陰、想陰、行陰、識陰也。）

<xa>分別我執</xa>
　　謂於計我、法中，分別我能行善、行惡等事，而起執著，是名分別我執。

<xa>情有理無</xa>
　　情有理無者，即空觀對遣有執也。謂觀徧計所執，於情則有，於理則無，唯虛妄起，都
無體用，正應除遣也。

<xa>理有情無</xa>
　　理有情無者，即有觀對遣空執也。謂觀依他圓成之法，於理則有，於情則無，理本是實
，有體有用，正應存留也。

<xa>百歲至劫滅名常</xa>
　　百歲至劫滅名常者，謂諸菩薩，若住百歲、千萬億歲、若一劫，乃至八萬劫後，方始入
滅，是名為常。此乃久遠住世為常，非不遷不變之常也。

<xa>常住不壞名常</xa>
　　常住不壞名常者，謂諸菩薩，煩惱之惑已滅，則真常之理方顯，真常之理，不生不滅，
不壞不變，是名為常也。

<pb n="828"/>
<xa>唸唸無常</xa>
　　謂一切有為之法，唸唸生滅而不停住，故名唸唸無常。

<xa>相續無常</xa>
　　謂相續法壞，名為無常。如人欲死，漸漸命盡。如火燒草木，漸漸燒盡，故名相續無常
。

<xa>剎那無常</xa>
　　梵語剎那，華言一念。而言無常者，謂此一念之心，生住異滅四相，遷流不停，是名剎
那無常。

<xa>一期無常</xa>
　　謂眾生受身，雖壽命長短不等，皆名一期。而言無常者，謂諸眾生一期受報之身，亦為
生住異滅四相遷流，終歸滅盡，是名一期無常。

<xa>無體隨情假</xa>
　　謂執我之法，本自無體。但因隨順機情，虛假施設，亦名我法，故名無體隨情假。

<xa>有體施設假</xa>
　　謂聖教所說，雖有法體，而非我法，體本無名，隨緣施設，假名我法，故名有體施設假
。

<xa>生因</xa>
　　生即發生。謂本具法性之理，則能發生一切善法。如穀麥等種，能生芽孽，是名生因。

<xa>了因</xa>
　　了即照了。謂以智慧照了法性之理，如燈照物，了了可見，是名了因。

<xa>能生因</xa>
　　謂第八識能生起眼等諸識，又為一切善惡種子之因，譬如穀麥等種，為發生芽孽之因，
<pb n="829"/>
是名能生因。（第八識者，即藏識也。）

<xa>方便因</xa>
　　謂眼等諸識，能為方便引發第八識善惡之種，譬如水土以為發生穀麥等芽孽之方便，是
名方便因。

<xa>習因</xa>
　　習即數習之義。謂如習貪慾，則貪慾增長，是名習因。

<xa>報因</xa>
　　報即果報，謂行善惡之因，即得善惡之報，是名報因。

<xa>近因</xa>
　　謂人為求後世富樂，故修佈施等善，是為近因。

<xa>遠因</xa>
　　謂人欲離欲界衰惱不淨之身，故修禪定之善，是為遠因。

<xa>正因</xa>
　　正謂中正，中必雙照，三諦具足，故名正因。（中正者，離於邊邪也。雙照者，照空照
假也。空謂蕩一切相，即是真諦；假謂立一切法，即是俗諦；非空非假，即是中諦。故云三
諦具足。）

<xa>緣因</xa>
　　緣即緣助，謂一切功德善根，資助了因，開發正因之性，故名緣因。（了因者，了即照
了，謂以智慧照了正因也。）

<xa>牽引因</xa>
　　謂由無明之惑，於先世時造作善惡一切業行，由此業行為因，則能招引現生果報，如是
展轉牽連不斷，故名牽引因。
<pb n="830"/>

<xa>生起因</xa>
　　謂由無明之惑，於現世時，造作善惡一切業行，由此業行為因，則能感得後世果報，如
是展轉相生不絕，故名生起因。

<xa>增上果</xa>
　　謂眼耳鼻舌身五根，皆為識所依，根即增勝，名增上果；又第六意識，能引生眼等五識
，亦名增上果；又第七識，前念為後念所依，亦名增上果；又第八識為第七識之所依故，亦
名增上果。（第七識者，即分別識也。第八識者，即藏識也。）

<xa>異熟果</xa>
　　異熟果者，謂果報異時成熟，即第八識也。以此識能含藏一切諸法種子，而成熟諸根識
之果也。如眼等諸根，由昔作善惡之因，今報得苦樂之果。若今作善惡之因，亦感當來苦樂
之果，是名異熟果。（諸根者，即眼耳鼻舌身意六根也。）

<xa>習氣果</xa>
　　（亦名所依果），謂數習宿世善惡氣分，感於果報也。如往世修善勝故，則今世為善心
重；修惡勝故，則為噁心重，是名習氣果。

<xa>報果</xa>
　　謂由宿世善惡為因，感報今世之果也。如往世作諸善業之因，則感今世富樂之果；作諸
惡業之因，則感貧苦之果，是名報果。

<xa>無漏因</xa>
　　謂二乘之人，由修戒定慧之因，能斷三界生死之苦果，則戒定慧名無漏因，即道諦也。
（二乘者，聲聞乘、緣覺乘也。三界者，欲界、色界、無色界也。）

<xa>無漏果</xa>
　　謂二乘之人，既斷三界生死逼迫之苦，證真空涅槃寂滅之樂，是真空涅槃名無漏果，即
滅諦也。（梵語涅槃，華言滅度。）
<pb n="831"/>

<xa>顯加</xa>
　　顯加者，謂佛以平等大慈，常鑒眾生，若有宿世善根成熟者，即以神力加被菩薩，為其
說法，如身業摩頂，以增其威；口業勸說，以益其辯。顯然可見，故曰顯加。（身業摩頂者
，本以手摩，手屬於身故也。）

<xa>冥加</xa>
　　冥加者，謂佛以意業神力，加被菩薩，增其智慧，於大眾中為人演說，令無所畏。隱密
難見，故曰冥加。

<xa>言顯示</xa>
　　謂佛以言說顯示，令諸眾生悉皆知有如來智慧德相。經云：破一微塵，出大經卷等，是
名言顯示。

<xa>使修行顯示</xa>
　　謂眾生既知性具如來之法，令其修行，悟入顯現。如法華經云：為令眾生開示悟入佛之
知見等，是名使修行顯示。

<xa>利今</xa>
　　謂佛在世，當機之眾，聞法悟道，獲大利益，是名利今。

<xa>利後</xa>
　　謂佛滅後，一切眾生，亦得聞經受法，修行悟道，獲大利益，是名利後。

<xa>細</xa>
　　謂如來為諸菩薩演說甚深微妙之法，以依第一義諦而說，故名為細。（第一義諦者，如
來所證出世間之妙理也。）

<xa>粗</xa>
　　謂如來或時為諸眾生演說諸法名字章句，種種差別，以依世諦而說，故名為粗。（世諦
<pb n="832"/>
者，謂世間一切諸法也。）

<xa>宗通相</xa>
　　宗即心宗，亦要也，通即融通無礙，相即自心所得勝進之相。謂依教思修，得意忘言，
趣入自覺之地，覺智圓明，融通無礙，是名宗通相。

<xa>說通相</xa>
　　說即說法，通即辯說無礙，相即起用化他之相。謂以方便，隨順眾生根器淺深，為其演
說，無有障礙，是名說通相。

<xa>立自宗</xa>
　　立自宗者，立自家之本宗也。謂如善說法者，立善說法宗；惡說法者，立惡說法宗；應
理論者，立應理論宗；分別論者，立分別論宗也。

<xa>遮他宗</xa>
　　遮他宗者，遮止他家所立之宗也。謂如善說法者，遮惡說法宗；惡說法者，遮善說法宗
；應理論者，遮分別論宗；分別論者，遮應理論宗也。

<xa>世語</xa>
　　謂如來為諸聲聞、緣覺說於世間有為之法，名為世語。

<xa>出世語</xa>
　　謂如來為諸菩薩說出世間無為之法，名為出世語。

<xa>隨意愛語</xa>
　　謂菩薩為憐憫眾生故，隨順其意，而為說法，是名隨意愛語。

<xa>隨所愛法為說</xa>
　　謂菩薩隨順眾生所愛樂法而為宣說。論云：菩薩若已得道，隨所應度而為說法。如高心
富人，為讚佈施，是人愛著名聲福德故，心則喜樂，是名隨所愛法為說。
<pb n="833"/>

<xa>文句</xa>
　　文即字也。依類象形為字，形聲相稱曰文。謂一切契經，皆以文為身，文成語為句，詮
顯其義，必藉於文，是為文句。

<xa>義句</xa>
　　義即義理。謂一切契經，皆詮義理，然義必依文而得顯，文因義而能成；裁斷其文，必
由乎義，是為義句。

<xa>了義</xa>
　　謂諸大乘經宣說勝義，如煩惱即菩提，生死即涅槃之類，皆究竟顯了，名為了義。

<xa>不了義</xa>
　　謂諸經中宣說世俗等事，或說厭離生死，欣求涅槃等，種種文句差別，不為究竟顯了，
名不了義。

<xa>審因心果覺</xa>
　　佛語阿難：若欲捐捨小乘，入佛知見，應當審觀因地發心，與果地覺，為同為異者。蓋
為阿難不知眾生本具之因心，即如來所證之果覺，如來所證之果覺，即眾生本具之因心；故
令其諦審觀察，決定知因心果覺本來不異也。若能即此不異之心，而為立行進修之本，則無
上菩提，決定成就矣。（梵語菩提，華言道。）

<xa>審煩惱根本</xa>
　　佛令阿難審詳煩惱根本，發業潤生，誰作誰受者。蓋為阿難不知煩惱根本，隨所作業，
妄受生死，無解脫時；是故令其審觀詳察，決定知煩惱體性及所作之業，所受之報，本來虛
幻不實也。若能窮此顛倒之源，則正行成立，而無上涅槃決定可證也。（梵語涅槃，華言滅
度。）

<xa>言請</xa>
　　言請者，謂以言說而請問也。即華嚴第一會三昧品中，普賢菩薩以言重請下之三品是也
<pb n="834"/>
。（三品者，世界成就品、華藏世界品、毗盧遮那品也。）

<xa>念請</xa>
　　念請者，謂不興言說，唯以念想而請問也。即第二會如來名號品中，世尊知諸菩薩心之
所念，為現神通等，是名念請。

<xa>言答</xa>
　　謂華嚴經第一會至第八會，各有請問，皆以言說而答，是名言答。

<xa>示相答</xa>
　　謂華嚴經第九會入法界品，初起六十句問，如來自入師子頻申三昧，現相而答。蓋佛心
自在，不待興言，佛力殊勝，現相能答，是名示相答。（頻申，奮迅貌。）

<xa>法喜食</xa>
　　謂聞法歡喜，即得增長善根，資益慧命。猶世間之食，能養諸根，支持其命；是名法喜
食。

<xa>禪悅食</xa>
　　謂以禪法資其心神，而得禪定之樂，即得增長善根，資益慧命。猶世間之食，能養諸根
，支持其命；是名禪悅食。

<xa>死屍臭爛不淨觀</xa>
　　謂修行之人，於閑靜處，運心觀想死屍臰爛不淨之相，心生猒惡。我身不淨，亦復如是
，云何著是色慾，貪求無猒。況命如電逝，須臾難保，一息不來，與彼何異。由觀臰爛不淨
，而貪著之心自息；是為死屍臰爛不淨觀。

<xa>聞法憶想分別觀</xa>
　　謂修行之人，雖聞法要，未有空慧，貪愛因緣熾然未息，故須憶想自身，以骨為柱，以
肉為泥，毛髮爪齒，皮膜筋血，聚以為身。飢寒失調，百骸俱苦。分別身份，無一堅固。由
此憶想分別觀，而貪著之心自息；是為聞法憶想分別觀。
<pb n="835"/>

<xa>唯識觀</xa>
　　謂於一切時一切處，隨身口意所有作業，知惟自心，於唸唸間，悉以三觀觀察所起之心
，是名唯識觀。（三觀者，空觀、假觀、中觀也。）

<xa>實相觀</xa>
　　實相即理也。謂思惟心性，無生無滅，不住見聞覺知，於唸唸間，悉以三觀，觀於本心
所具實相之理，是名實相觀。

<xa>住地分見</xa>
　　謂十住等菩薩，破一品無明之惑，顯一分三德，從淺至深，故名住地分見。（三德者，
法身德、般若德、解脫德也。）

<xa>究竟無見</xa>
　　謂等覺菩薩，斷最後品微細無明之惑，淨盡無餘，即登妙覺果佛之位，本有性德一時究
竟顯現，更無所見，故名究竟無見。

<xa>相貌見</xa>
　　謂因彼形相狀貌而見，如人遠見煙起，便言見火，雖不見火，亦非虛妄，是名相貌見。

<xa>了了見</xa>
　　謂人眼根清淨不壞，自觀掌中阿摩勒果，了了分明。菩薩見於菩提涅槃之果，亦復如是
，是名了了見。（梵語阿摩勒，翻譯名義不翻，言其樹葉似棗，花白而小，果如胡桃，味酸
甜，可入藥。梵語菩提，華言道。梵語涅槃，華言滅度。）

<xa>無體即空義</xa>
　　謂無明之惑，皆依眾生妄心，違於真如而起。妄境元空，體本不有；故云無體即空義。

<xa>有用成事義</xa>
　　謂無明雖無自體，而能成辦世間、出世間一切事業；故云有用成事義。
<pb n="836"/>

<xa>熏習</xa>
　　熏即熏發，習即數習，謂數習染淨之緣，熏發心體而成染淨等事，故名熏習。

<xa>資熏</xa>
　　資，猶助也。謂現對塵境所起之心，及諸惑相資熏發而成染淨等事，故名資熏。

<xa>分段生死</xa>
　　分即分限，段即形段。謂六道眾生，隨其業力所感果報身，則有長有短；命則有壽有夭
，而皆流轉生死，故名分段生死。（六道者，天道、人道、修羅道、餓鬼道、畜生道、地獄
道也。）

<xa>變易生死</xa>
　　因移果易，名為變易。謂聲聞、緣覺、菩薩雖離三界內分段生死，而有方便等土變易生
死。如初位為因，後位為果；又後位為因，後後位為果。以其因移果易，故名變易生死。（
方便土者，修戒定慧方便之道，得生其中，在方便土。）

<xa>功德天</xa>
　　經云：如有女人，入於他捨，主即問言：汝字何等？答言：我身即是功德大天。又問：
為何所作？答言：我所至處，能與種種金銀等寶。聞已歡喜，敬愛禮拜供養。此喻凡夫貪生
，亦猶捨主貪愛財寶，而愛是女也。

<xa>黑闇女</xa>
　　經云：復見一女，其貌丑陋，多諸垢膩。主即問言：汝字何等？答言：我字黑闇。又問
：為何所作？答言：我所行處，能令其家所有財寶一切衰耗。聞已，持刀作如是言：汝若不
去，當斷汝命。答言：汝甚愚癡，無有智慧。汝之家中所供養者，即是我姊；我常與姊進止
共俱，汝若驅我，亦當驅彼。主人還入問功德天：實為是否？天言：實是我妹，行住共俱，
未曾相離。我常利益，彼常衰耗，若愛我者，亦應愛彼；若猒彼者，亦應猒我。此喻凡夫但
知惡死，而不知生亦當惡。若惡其死，須惡其生。生死俱惡，方為有智。所謂有智主人，二
俱不受也。
<pb n="837"/>

<xa>破欲著</xa>
　　謂人於好色，多起貪慾。若觀色是無常、不淨等，則不生貪著之心，而得解脫之樂，是
名破欲著。

<xa>破見著</xa>
　　謂人雖觀色無常、不淨，猶尚著法生見。若能了達色相本空，則不起於分別之見；是名
破見著。

<xa>性淨解脫</xa>
　　謂眾生性本清淨，而無繫縛染污之相，是名性淨解脫也。

<xa>障盡解脫</xa>
　　謂眾生由煩惱之惑障蔽聖道，不得出離，若離此障，即得自在，是名障盡解脫也。

<xa>有為解脫</xa>
　　謂有作之戒，依師作法而受，如法而持，則能防非止惡，離諸惑業之縛，故名有為解脫
。

<xa>無為解脫</xa>
　　謂無作之戒，性自清淨，體本無為，雖持戒法，無持犯相，心體既空，罪性亦泯；故名
無為解脫。

<xa>慧解脫</xa>
　　謂以智慧斷除無明惑業之縛，而得解脫，故名慧解脫。

<xa>心解脫</xa>
　　謂因此心離於貪愛之縛，而得解脫，故名心解脫。

<xa>緣縛斷</xa>
<pb n="838"/>
　　謂但斷心中之惑，則於外塵境不起貪嗔，於境雖緣，不生染著，故名緣縛斷。

<xa>不生斷</xa>
　　謂得法空之時，能令三途惡道苦果，永更不生，故名不生斷。（三途者，刀途、血途、
火途也。）

<xa>護持佛種</xa>
　　佛種者，佛之種性也。謂諸佛、菩薩以大悲心紹隆佛種，令諸眾生捨俗出家，剃髮染衣
，修行聖道，使無斷絕也。

<xa>護持正法</xa>
　　正法者，即四諦等真正之法也。謂諸佛、菩薩以大悲心，護持如來正法，使一切邪魔外
道，無能惱亂，令諸眾生正信樂聞，弘通流佈，利益無窮也。（四諦者，苦諦、集諦、滅諦
、道諦也。）

<xa>化教通內外眾</xa>
　　謂如來一代施化之教，通被內眾受道弟子，及外眾在俗之人，皆令依之修行，出離生死
之苦，故名化教通內外眾。

<xa>制教唯內眾</xa>
　　謂如來說諸律儀，專為禁製內眾受道弟子，令其如法受持，成就聖果，故名制教唯內眾
。

<xa>為開漸之本</xa>
　　開謂開設，漸即漸次，即三乘之教也。佛初說華嚴根本一乘圓教，諸大菩薩信解證入如
來智慧。時有三乘權淺之機，雖預法會，如聾若盲，不信不解，不順不入。故盧舍那佛脫珍
御服，著弊垢衣，乃開三乘漸次隨宜之教，令彼聲聞、緣覺及權教菩薩，開解成熟，故華嚴
為開漸之本也。（三乘者，聲聞乘、緣覺乘、菩薩乘也。梵語盧舍那，華言淨滿。）

<xa>為攝末之本</xa>
<pb n="839"/>
　　攝謂收攝，末即支末。即前三乘教也。佛既為諸小乘之機說三乘法，既成熟已，最後令
其悟入佛慧。故大乘同性經云：所有聲聞法、辟支佛法、菩薩法、諸佛法，如是一切諸法，
皆悉流入毗盧遮那智藏大海，故華嚴為攝末之本也。（梵語毗盧遮那，華言光明徧照，亦云
徧一切處。）

<xa>屈曲教</xa>
　　謂釋迦如來所說之經，逐其機性，隨計破著，方便委曲，令物生解。如涅槃經，雖說圓
通一極之理，或對權顯實，或會異歸同之類，是名屈曲教。（對權顯實者，對藏通別三教之
權，以顯圓教一乘之實也。會異歸同者，會三教之異，歸圓教之同也。）

<xa>平道教</xa>
　　謂盧舍那所說之經，隨其法性平等而說，如華嚴經，雖有隨諸眾生各別調伏，皆是稱性
善巧一時頓演，是名平道教。（梵語盧舍那，華言淨滿，即報身佛也。）

<xa>半字教</xa>
　　半字教者，謂聲聞藏，談理未遍，若字之有半也。

<xa>滿字教</xa>
　　滿字教者，謂菩薩藏，談理滿足，若字之圓滿也。

<xa>漸教</xa>
　　漸教者，謂約漸悟之機，大由小起，所設具有三乘之教也。（三乘者，聲聞乘、緣覺乘
、菩薩乘也。）

<xa>頓教</xa>
　　頓教者，謂約頓機，直入於大，不由於小，頓令得悟也。

<xa>漸教</xa>
　　謂始自鹿苑，終於雙樹，所說之經，從小至大，故名漸教。

<pb n="840"/>
<xa>頓教</xa>
　　謂佛最初說華嚴經，如日初出，先照高山，故名頓教。

<xa>澄湛令無</xa>
　　謂諸眾生，若能攝念安禪，澄神靜慮，能令定體湛然，不為妄塵所撓，是名澄湛令無。

<xa>當體是無</xa>
　　謂諸眾生，直了心源本寂，法亦無生，以一念起處，了不可得；是名當體是無。

<xa>天台通別釋題</xa>
　　陳隋間，天台智者大師，凡解一經題目，必以通別二義而判釋之。如妙法蓮華經上之四
字是別，別在此經故；經之一字是通，通於一切諸經故。餘經亦然；是為天台通別釋題。

<xa>賢首能所釋題</xa>
　　唐朝賢首國師，凡解一經題目，必以能詮之文，所詮之義，而判釋之。如大方廣佛華嚴
經，上之六字是所詮，經之一字是能詮，餘經亦然；是為賢首能所釋題。

<xa>佛自立</xa>
　　佛自立者，謂諸經題目，有佛自立。如金剛經云：是經名為金剛般若波羅蜜，以是名字
，汝當奉持。是也。

<xa>經家立</xa>
　　經家立者，謂佛入滅後，諸經題目，有阿難等結集之人所立。如妙法蓮華等經是也。（
梵語阿難，華言慶喜。）

<xa>折伏攝</xa>
　　折即折挫，伏即摧伏。謂六道眾生，於三界中貪著五欲，流轉生死，卒難度脫。故如來
說諸善惡果報，及以地獄等種種苦切之言，折伏其心，而攝受之，是名折伏攝。（六道者，
天道、人道、修羅道、餓鬼道、畜生道、地獄道也。三界者，欲界、色界、無色界也。五欲
者，色慾、聲欲、香欲、味欲、觸欲也。）
<pb n="841"/>

<xa>調伏攝</xa>
　　調即調治。謂調伏見、思煩惱，及根本無明之惑，皆順正理，心心寂滅，不令再起，是
名調伏攝。

<xa>理入</xa>
　　謂眾生深信本有真性，不一不異，不有不無，無己無他，凡聖不二，寂靜無為，無有分
別，因此深信能入於理，是名理入。

<xa>行入</xa>
　　行即依理起修之行，謂行此行時，心不傾倚，無念無求，安住不動，猶如大地；因行入
理，是名行入。

<xa>遮詮</xa>
　　遮即止其所非，詮即能詮名字。謂如諸經所說真如妙性，每云不生不滅、不垢不淨、無
因無果、無相無為、非凡非聖、非性非相等，皆是遣非蕩跡，絕相祛情，是名遮詮。（祛音
驅，逐也，除也。）

<xa>表詮</xa>
　　表即顯其所是。謂如諸經所說知見覺照，靈鑒光明，朗朗昭昭，堂堂寂寂等，是名表詮
。

<xa>治罪羯磨</xa>
　　謂比丘有犯戒者，大眾作法治定其罪，是名治罪羯磨也。

<xa>成善羯磨</xa>
　　謂比丘有犯戒罪，許容對眾首露，其罪得滅，成就善根，是名成善羯磨也。

<xa>永擯羯磨</xa>
　　梵語羯磨，華言作法。謂佛在世時，若比丘犯罪，不自見過，其性剛強，永無改悔。即
<pb n="842"/>
作法白眾，隨即擯黜。盡此一身，不復再同僧事；是名永擯羯磨。

<xa>調伏羯磨</xa>
　　謂比丘犯法，未曾懺悔，凡飲食坐起語言一切僧事，皆不得與眾共。而使其心調停折伏
，自能知過改悔，求僧懺罪，不復更作；是名調伏羯磨。

<xa>修止卻魔</xa>
　　謂坐禪之人，修定之時，或見父母、兄弟、諸佛形像，一切可愛之境，令人樂著；或見
師子、虎狼、羅剎，一切可畏之形，令人怖懼。即當了達，此是諸魔惑亂之相，悉皆虛誑，
不喜不怖。而唯息心寂靜，則彼當自滅；是為修止卻魔。（梵語羅剎，華言速疾鬼。）

<xa>修觀卻魔</xa>
　　謂坐禪之人，修定之時，於諸魔境，修止卻之不去。即當反觀能見之心，無有處所，彼
何所惱。如是觀時，尋當謝滅。若遲遲不去，但當正心，勿喜勿懼，則正定現前，彼當自滅
；是為修觀卻魔。

<xa>斷等</xa>
　　謂佛極解脫道初發起時，一切眾生所有無明之惑，一時究竟頓斷，此舉如來望眾生界無
有一法而非清淨，故名斷等。

<xa>得等</xa>
　　謂佛初成道得滿始覺之時，一切眾生始覺之智皆得滿足，此舉眾生望佛世尊所有無明等
惑，皆悉清淨，無所障礙，故名得等。

<xa>上合諸佛本覺妙心</xa>
　　本覺妙心，即諸佛本然覺了妙明真心也。謂菩薩極證寂滅，十方圓明，體同諸佛。故能
起同體大慈，與眾生樂。顯應十方，現身說法，聖凡等度，有願必從，是為殊勝。

<xa>下合眾生同一悲仰</xa>
　　謂菩薩所證圓通之理，與眾生本有之心，迷悟雖殊，體元不二。故能起同體大悲，拔眾
<pb n="843"/>
生苦，冥應十方，等施無畏，設有所求，隨願滿足，是為殊勝。

<xa>自性清淨</xa>
　　謂眾生真如心體，性本清淨，無所染礙，故名自性清淨。

<xa>離垢清淨</xa>
　　謂眾生自性清淨心體，遠離一切煩惱垢染，故名離垢清淨。

<xa>觀境自在</xa>
　　謂菩薩以正智慧照了真如之境，及能通達一切諸法圓融自在，是名觀境自在。

<xa>作用自在</xa>
　　謂菩薩既以正智照了真如之境，即能從體起用，現身說法，化諸眾生，而得自在，是名
作用自在。

<xa>莊嚴畢竟</xa>
　　畢竟猶決定之義。謂一切眾生皆有一乘正性，應須修於六度莊嚴，設若不修，不得正性
；是則六度決定能為莊嚴之具。故疏云：以六度為莊嚴也。（六度者，一佈施、二持戒、三
忍辱、四精進、五禪定、六智慧也。）

<xa>究竟畢竟</xa>
　　究竟猶至極之義，即一切眾生所得一乘之性也。苟得此一乘之性，則能決定至於至極之
地；故疏云：一乘為究竟也。

<xa>涅槃際</xa>
　　涅槃際者，若以生死染緣，就涅槃實理而言，生死即涅槃，了無虛妄之可分別。無際之
際，是名涅槃際。中論云：涅槃之實際，及與生死際，無毫釐差別。是也。

<xa>生死際</xa>
　　生死際者，若以涅槃實理，從生死染緣而言，涅槃即生死，非真寂靜之可證入。無際之
<pb n="844"/>
際，是名生死際。故晉譯華嚴經云：生死非雜亂，涅槃非寂靜。是也。

<xa>轉煩惱依菩提</xa>
　　煩惱者，昏煩之法，惱亂心神，即一切眾生無明妄惑也。梵語菩提，華言道，即一切諸
佛所悟所證之道也。然菩提、煩惱，其性是一，但由迷悟，不分而分。眾生迷故，即轉菩提
而為煩惱；諸佛悟故，即轉煩惱而為菩提。若能了達煩惱即是菩提，唸唸修習，是名轉煩惱
依菩提也。

<xa>轉生死依涅槃</xa>
　　生死者，一切眾生虛妄生滅也。梵語涅槃，華言滅度，即一切諸佛所悟所證之果也。然
生死涅槃，性元是一，但由迷悟，不分而分。眾生迷故，即轉涅槃而為生死；諸佛悟故，即
轉生死而為涅槃。若能了達生死即是涅槃，唸唸證入，是名轉生死依涅槃也。

<xa>實無量</xa>
　　謂涅槃佛性之理，譬如虛空，實無限量，一切菩薩不能量度，故名實無量。

<xa>不知為無量</xa>
　　謂如須彌山、大海之水，唯諸佛菩薩能知斤兩、滴數多少，諸天、世人智力淺劣，所不
能知，故名不知為無量。（梵語須彌，華言妙高。）

<xa>智慧於境無礙</xa>
　　境即法界之理也。謂菩薩以平等智，證於法界之理，理事融通，無有障礙，故名智慧於
境無礙。

<xa>神通作用無礙</xa>
　　謂菩薩由內心證於法界之理，故能以種種神通，應現十方世界，隨機化度，皆無障礙，
故名神通作用無礙。

<xa>草木花</xa>
　　謂凡草木之花，皆有開敷結實之義。以喻萬行之因，則有成就佛果之能，故名草木花。
<pb n="845"/>

<xa>嚴身花</xa>
　　謂世間金玉等花，皆能嚴飾其身。以喻神通相好，則能莊嚴法身，故名嚴身花。

<xa>成就大力菩薩</xa>
　　論云：此菩薩為眾生故，隨所應度，隨處受用，不避邊地及邪見家，是名成就大力菩薩
。

<xa>新發意菩薩</xa>
　　論云：此菩薩初發心故，若生邊地及邪見家，既不能度人，又自敗壞善根。譬如真金在
泥，終不變壞；若是銅鐵在泥，則壞。是故新發意菩薩，不生邊地及邪見家。（真金喻大力
菩薩，銅鐵喻新發意菩薩。）

<xa>大慈心</xa>
　　慈名愛念，即與樂之心也。謂菩薩愛念一切眾生，常求樂事，隨彼所求而饒益之，是名
大慈心。

<xa>大悲心</xa>
　　悲名愍傷，即拔苦之心也。謂菩薩愍念一切眾生受種種苦，常懷悲心，拯救濟拔，令其
得脫，是名大悲心。

<xa>因勝</xa>
　　謂菩薩所修出世善法，皆以菩提為因，勝於聲聞、緣覺，是名因勝。

<xa>果勝</xa>
　　謂菩薩修行，既以菩提為因，終證菩提之果；勝彼二乘，是名果勝。（二乘者，聲聞乘
、緣覺乘也。）

<xa>大樹</xa>
　　大樹喻別教菩薩也。謂此教菩薩，於法華會上，聞說一乘之法，受記作佛，普度一切眾
<pb n="846"/>
生。如彼大樹，蒙一雨所潤，而得增長，敷榮郁茂，則能普覆一切，是名大樹。

<xa>小樹</xa>
　　小樹喻通教菩薩也。謂此教菩薩，亦於法華會上，聞說一乘之法，受記作佛。而不及別
教菩薩根器之大，化用之廣，是名小樹。

<xa>部行</xa>
　　部即部類。謂此獨覺，稍有為人之心；如鹿行走，而能回顧後群，故名部行。

<xa>麟喻</xa>
　　謂此獨覺，但欲自度，略無為人之心；譬如麒麟，唯有一角，故名麟喻。

<xa>聲聞藏</xa>
　　聞佛聲教，故曰聲聞。謂佛說阿含等經，含藏小乘聲聞等修因證果之法，是名聲聞藏。
（梵語阿含，華言無比法。）

<xa>菩薩藏</xa>
　　菩薩，梵語具雲菩提薩埵，華言覺有情。謂佛說華嚴、法華等經，含藏大乘菩薩修因證
果之法，是名菩薩藏。

<xa>臨門三車</xa>
　　臨門三車，喻小乘權教也。謂法華經譬喻品中，三乘之人，於火宅門外，索羊鹿牛三車
，求出火宅，以喻三乘之人，依四諦、十二因緣、六度等法修行，得出生死，是名臨門三車
。（三乘者，聲聞乘、緣覺乘、菩薩乘也。四諦者，苦諦、集諦、滅諦、道諦也。十二因緣
者，一無明、二行、三識、四名色、五六入、六觸、七受、八愛、九取、十有、十一生、十
二老死也。六度者，一佈施、二持戒、三忍辱、四精進、五禪定、六智慧也。）

<xa>露地牛車</xa>
　　露地牛車，喻大乘實教也。謂法華經譬喻品中，諸子既出火宅，到於四衢道中，露地而
坐，等賜大白牛車，同歸秘密理藏，是名露地牛車。
<pb n="847"/>

<xa>聲聞乘</xa>
　　聞佛聲教，故曰聲聞，謂此人以四諦為乘，知苦、斷集、慕滅、修道，由觀四諦，出離
生死，至於涅槃，故名聲聞乘。

<xa>緣覺乘</xa>
　　因觀十二因緣，覺悟真空之理，名曰緣覺。謂此人以十二因緣為乘，由觀因緣生滅，即
悟非生非滅，出離生死，至於涅槃，故名緣覺乘。

<xa>一往天上</xa>
　　謂第二果人，猶有欲界下三品惑，共潤一往來身。若於人中得第二果，則一往天上，一
來人間，便證第三果，是名一往天上。

<xa>一往人間</xa>
　　謂第一果人，若在天中得第二果，則一往人間，一來天上，便證第三果，是名一往人間
。

<xa>預流</xa>
　　預，入也；流，即流類。謂此聖人，得證初果，是入聖之流類，故名預流。

<xa>逆流</xa>
　　謂初果聖人，背逆生死之流類，故名逆流。

<xa>鈍根名隨信行</xa>
　　婆沙論云：由彼依信隨信起行，謂此一類行人，從來性多鈍故，自不披閱教文，但信他
人言說而得悟道，故名隨信行。

<xa>利根名隨法行</xa>
　　婆沙論云：由彼依法隨法起行，謂此一類行人，從來性多利故，不信他言，但自披閱教
典，而得悟道，故名隨法行。
<pb n="848"/>

<xa>小醫</xa>
　　謂但知病、知病因、知差病藥，而不知一切病、不知一切病因、不知一切差病藥，以譬
聲聞不能徧知藥病，是名小醫。

<xa>大醫</xa>
　　謂一切病、一切病因、一切差病之藥，皆能徧知，乃至徧知眾生病因、差病藥等，以譬
菩薩無病不知，無藥不識，是名大醫。

<xa>龍樹提婆宗</xa>
　　龍樹即南天竺國大名德比丘也，作大莊嚴、大智度等論，號法性宗。明一切眾生皆有佛
性，一闡提等皆當作佛。梵語提婆，華言天。即龍樹弟子，稟承其道，傳流於世，是為龍樹
提婆宗。（梵語一闡提，華言信不具。）

<xa>無著天親宗</xa>
　　翻譯名義引三藏傳云：無著夜升睹史天宮，於慈氏菩薩所，受瑜伽師地等論，專弘一切
法相，號法相宗。天親乃無著之弟，相繼其道，傳流於世，是為無著天親宗。（梵語睹史，
又云兜率，華言知足。梵語瑜伽，華言相應。）

<xa>多聞比丘</xa>
　　樂誦經典，旁搜廣記，謂之多聞。比丘多聞，固為可稱，然學雖有餘，其心不誠，而行
不逮，亦不足貴；此天神之所以不讚護也。

<xa>寡淺比丘</xa>
　　學道日淺，經教少通，謂之寡淺。比丘寡淺，固未足稱，然學雖未至，其心則專，而行
無雜，亦為可貴；此天神之所以讚護也。

<xa>理和</xa>
　　謂二乘之人，同斷見、思之惑，同證無為之理，是名理和。（二乘者，聲聞乘、緣覺乘
也。）
<pb n="849"/>

<xa>事和</xa>
　　事和有六義，謂內凡外凡之僧，戒和同修，見和同解，身和同住，利和同均，口和無諍
，意和同悅，是名事和。（內凡者，謂四善根位，即暖、頂、忍、世第一也。此位近於初果
須阤洹聖位，故名內凡。外凡者，謂五停心：一、多貪者，修不淨觀；二、多嗔者，修慈悲
觀；三、多散者，修數息觀；四、愚癡者，修因緣觀；五、多障者，修念佛觀。此位進修之
始，去聖位遠，故名外凡。）

<xa>同生天</xa>
　　同生天者，謂此天與人同時而生也。

<xa>同名天</xa>
　　同名天者，謂此天與人同其名字也。

<xa>欲天難化</xa>
　　謂欲界諸天，著於上妙五欲，難以教化，是名欲天難化。（五欲者，色慾、聲欲、香欲
、味欲、觸欲也。）

<xa>色天難化</xa>
　　謂色界諸天，多味著世間禪定之樂，無猒噁心，不求出離，難以教化，是名色天難化。

<xa>習愛眾生</xa>
　　習即數習，愛即貪愛，亦愛樂也。謂諸眾生，於世間一切聲色香等五欲境界，多生貪愛
，不能捨離，是名習愛眾生。（五欲者，色慾、聲欲、香欲、味欲、觸欲也。）

<xa>習見眾生</xa>
　　見即分別，有無等見也。謂諸眾生於一切法，計有計無，及計斷常等見，是名習見眾生
。（斷見者，執世間之法，皆悉斷滅無常也。常見者，謂執此身死已復生，相續不絕也。）

<xa>二乘非器</xa>
<pb n="850"/>
　　謂佛說華嚴經時，一切二乘根器狹劣，不能聽聞。故出現品云：一切二乘，不聞此經，
何況受持，故雖在座，如聾如瞽；是名二乘非器。（二乘者，聲聞乘、緣覺乘也。）

<xa>眾生非器</xa>
　　謂一切邪見眾生，無信心故，非其根器，雖聞此經，聞即生謗，而墮惡道，是名眾生非
器。

<xa>凡種</xa>
　　謂凡夫之人，不能覺了，因眼見色，生貪愛心，為愛造業，隨業受報，輪迴生死，相續
不斷，是名凡種。

<xa>聖種</xa>
　　謂人因善知識得聞法義，善能覺了，一切諸法皆從妄念而生，觀此妄心，猶如虛空，如
是而修，不著諸法，能為聖果之種，是名聖種。

<xa>受正平等戒</xa>
　　謂修行人能受持如來正戒，一切平等，不生分別差別之見，頓絕妄想邪思之心，戒體圓
明，而得解脫，究竟至於無上菩提，無有退轉也。（梵語菩提，華言道。）

<xa>受邪不等戒</xa>
　　謂邪見之人，隨逐惡知識，以分別心，受持邪戒，而墮於人我、斷常、憍慢、貪慾、瞋
恚、愚癡，種種差別邪見，不知出要解脫之道也。

<xa>自不作罪</xa>
　　謂此健兒，身口意業，常自清淨，永無過惡，故名自不作罪。

<xa>作已能悔</xa>
　　謂此健兒，雖先作惡，後能改悔，更不敢作。猶如濁水，置之明珠，以珠力故，水即為
清，故名作已能悔。

<pb n="851"/>
<xa>斷欲人</xa>
　　謂人能斷欲，必自持戒。持戒之人，正念堅定，立行端方，神所呵護，妖邪莫撓，雖有
咒術，不能加也。

<xa>死人</xa>
　　謂人既死，識依業轉，隨處受形，況壽夭有限，死不復生，雖有咒術，不能加也。

<xa>因緣不具足破戒</xa>
　　謂貧窮之人，衣食之緣不能具足，是以心生偷盜，即破於戒，是名因緣不具足破戒。

<xa>因緣具足破戒</xa>
　　謂人衣食之緣，雖皆具足，以心習惡，故好行惡事，於諸禁戒，多所毀犯，是名因緣具
足破戒。

<xa>調達推山得罪</xa>
　　梵語調達，華言天熱。謂其生重噁心，推山壓佛。金剛力士為護佛故，以金剛杵反卻擲
之，碎石迸來，傷佛足指出血，而得罪報。

<xa>只域行針得福</xa>
　　梵語只域，華言故活。謂佛有疾，使只域治之，因行針出血，疾得頓愈。雖出佛血，由
治疾故，而得福報。

<xa>究竟退</xa>
　　究竟猶決定也。謂修行之人，信根淺薄，始則勤修，後因他緣障礙，道心即退，終不起
菩提之願，是名究竟退。

<xa>不究竟退</xa>
　　謂修行之人，始則精進，中復懈墯，道心即退，心既退已，或遇善知識提獎勸誘，復能
發起菩提之願，是名不究竟退。

<pb n="852"/>
<xa>父親</xa>
　　父親者，謂資形之始，有生成之德。自孩提以至長成，教誡撫字，其恩罔極也。

<xa>母親</xa>
　　母親者，謂資生之始，自懷抱以至乳哺、鞠育、護持，劬勞甚至，其恩罔極也。

<xa>內護</xa>
　　內即自己身心也。謂佛所制大小乘戒，人若受持，則能防護身口意業之非，成就種智菩
提之果，此禁戒所以為內護也。

<xa>外護</xa>
　　外即族親眷屬也。謂人之修行，須屏絕緣務，凡有所需衣服飲食湯藥之類，必藉族親眷
屬左右供給，庶得身心安隱，成辦道業，此族親眷屬所以為外護也。

<xa>實物有</xa>
　　謂五蘊等法成身，即是實有之物，故名實物有。（五蘊者，色蘊、受蘊、想蘊、行蘊、
識蘊也。）

<xa>施設有</xa>
　　謂世間之人，各各隨業受報，因假父母遺體，便即施設，而有男女之名，故名施設有。

<xa>身病</xa>
　　謂身因四大毒蛇互不調適，以致諸病所生，故名身病。（四大者，地大、水大、火大、
風大也。以此四者，徧滿世界，故名為大。人攬外之四大，而成內四大之身，堅濕暖動之性
，在內交攻，不相和順，毒害如蛇，故曰四大毒蛇。）

<xa>心病</xa>
　　謂心體靈明，虛圓湛寂，其或歡喜不勝而致踴躍，怯懦無勇而生恐怖，及憂愁、苦惱、
愚癡、昏昧，由此四者，撓動於中，以致諸病所生，故名心病。

<pb n="853"/>
<xa>先世行業病</xa>
　　謂因先世好行鞭杖、拷掠、閉系種種惡法，惱害眾生，故感今世多病，是名先世行業病
。

<xa>現世失調病</xa>
　　謂因冷熱風雨不知將養其身，及飲食不節，臥起無常，以是事故，得種種病，是名現世
失調病。

<xa>命盡死</xa>
　　謂天命當盡，捨所受身，故名命盡死。然或有命盡非是福盡，或有福盡非是命盡，或有
福命俱盡，皆為命盡死也。（福，謂財物等。）

<xa>外緣死</xa>
　　謂不順天命，以喪其身，故名外緣死。如非分自害，或橫遭他人所害，或二人怒氣相加
，自他俱死，皆為外緣死也。

<xa>淨施</xa>
　　謂佈施時，不求世間名譽福利等報，但為出世善根及資助涅槃之因，以清淨心而行佈施
，故名淨施。（梵語涅槃，華言滅度。）

<xa>不淨施</xa>
　　謂以妄心，求於福報而行佈施。如般若經云：或畏失財故施與，或恐訶罵故施與，或為
求勢故施與，如是種種因緣，與淨相違，是名不淨施。

<xa>世間法施</xa>
　　謂菩薩雖為諸有情宣說、開示五神通等一切諸法，然未能出離世間，故名世間法施。（
五神通者，一足不履地、二知人心命、三回眼千里、四呼名即至、五石壁無礙也。）

<xa>出世間法施</xa>
　　謂菩薩為諸有情宣說、開示三解脫門等一切聖法，依此而修，即得出離世間，故名出世
<pb n="854"/>
間法施。（三解脫門者，一空解脫門、二無相解脫門、三無作解脫門也。）

<xa>生身行施</xa>
　　謂菩薩以父母所生之身，能以一切寶物，及以身命佈施，心不吝惜，是名生身行施。

<xa>法身行施</xa>
　　謂菩薩捨生身已，得法身時，能於十方世界，以種種珍寶、衣服、飲食，給施一切眾生
，又能一時之頃，隨眾生音聲，普為說法，是名法身行施。

<xa>財施</xa>
　　財施者，謂以飲食、衣服、田宅、珍寶等，一切自己所有資身之具，悉能施與它人也。
金光明最勝王經云：財施之福，不出三界，唯伏貪愛，但濟一世之貧，而不能令其得道，譬
如燈光止明一室。是也。（三界者，欲界、色界、無色界也。）

<xa>法施</xa>
　　法施者，謂從諸佛及善知識，或從經卷，聞說世間、出世間善法，以清淨心，為人演說
也。金光明最勝王經云：法施兼利自他，能令眾生，出於三界，斷諸煩惱，成就慧身，譬如
日光徧照大千世界。是也。（世間法者，即五戒、十善，及治世之法也。出世間法者，即三
乘所修四諦、六度等法也。）

<xa>性戒</xa>
　　謂殺、盜、邪婬、妄語，此四性自是戒，不待佛制，人若持之即得福，犯之即得罪，是
名性戒。

<xa>遮戒</xa>
　　遮即遮止，謂飲酒多有過失，能犯諸戒，是故佛特遮止，令不毀犯，乃能守護餘之律儀
，是名遮戒。

<xa>道共戒</xa>
　　謂於見道、修道位中，不作意持，自然不犯，戒與道俱發，是名道共戒。此戒既是初果
<pb n="855"/>
、二果、三果所得，即是無漏戒也。（見道即初果，修道即二果、三果也。無漏者，不漏落
三界生死也。）

<xa>定共戒</xa>
　　謂發得初禪、二禪、三禪、四禪天定之時，不作意持，自然不犯，戒與定俱發，是名定
共戒。此戒斷惑未盡，未出生死，即是有漏戒也。

<xa>隨相戒</xa>
　　隨即隨順，相即形相。謂依如來教，染衣出家，乞食自活，不犯威儀，是名隨相戒。

<xa>離相戒</xa>
　　離即遠離，謂持戒之人，心無所著，則一切戒猶如虛空，了無持犯之相，是名離相戒。

<xa>性重戒</xa>
　　謂殺、盜、婬、妄皆性業也，不待佛制持而不犯，性自是善；犯而不持，性自是罪。若
犯之者，其罪極重，是名性重戒。

<xa>息世譏嫌戒</xa>
　　謂佛所制，出家之人，凡世間治生產業，及一切非道所宜之事，皆不應為，以止世人之
所譏誚、嫌疑，是名息世譏嫌戒。

<xa>威儀戒</xa>
　　威儀戒者，謂受戒已，惟務修飾容止，誑惑於世，蓋由好求名利，欲人恭敬者也。

<xa>從戒戒</xa>
　　從戒戒者，謂順從佛制，清淨三業。蓋其內外相稱，不為世事，但求真實利益，不要虛
譽者也。（三業者，身業、口業、意業也。）

<xa>十戒</xa>
　　謂一不殺、二不盜、三不婬、四不妄語、五不飲酒、六不坐高廣大床、七不著花鬘衣、
<pb n="856"/>
八不觀聽歌舞、九手不捉金銀財寶、十不過中食。此十戒是初出家沙彌所持，是為出家十戒
。（梵語沙彌，華言息慈。息世染之情，慈濟群生也。）

<xa>具足戒</xa>
　　具足戒者，即二百五十戒也。謂波羅夷法，凡四條。（梵語波羅夷，華言極惡。）僧伽
婆屍沙法，凡一十三條。（梵語僧伽婆屍沙，華言僧殘。謂犯此戒，如人被他斫殘，命雖未
盡，形已殘廢故也。）不定法，凡二條。（謂比丘犯非法語，或以波羅夷法治之，或以僧伽
婆屍法治之，或以波逸提法治之，故名不定也。）尼薩耆波逸提法，凡三十條。（梵語尼薩
耆，華言捨。謂因財物等犯貪慢心，令捨入僧眾故。梵語波逸提，華言墮。謂不捨，當墮地
獄也。）波逸提法，凡九十條。波羅提提舍尼法，凡四條。（梵語波羅提提舍尼，華言向彼
悔。僧祇律云：此罪應對眾發露，故名向彼悔。）眾學戒法，凡一百條。（此等戒法，令比
丘眾皆學，故名眾學也。）滅諍法，凡七條。（謂有諍事起，即應除滅，故名滅諍法。）此
二百五十戒，是出家比丘所持，是名出傢具足戒。（梵語比丘，華言乞士。）

<xa>五戒</xa>
　　謂不殺生、不偷盜、不邪婬、不妄語、不飲酒。此五戒是在家之人所持，故名在家五戒
。

<xa>八戒</xa>
　　謂五戒之後，更加不坐高廣大床、不著花鬘纓絡、不習歌舞戲樂，此八戒亦是在家之人
所持，故名在家八戒。

<xa>邪戒</xa>
　　謂外道之人，執邪為道，非因計因，自計前世因從雞中來，便即獨立，行於苦行，或計
因從狗中來，便即啖食糞穢，行於苦行，是名邪戒。

<xa>正戒</xa>
　　謂佛未出世時，輪王亦教人行於不殺、不盜等十善，即此十善戒法，是名正戒。（十善
者，不殺生、不偷盜、不邪婬、不妄語、不兩舌、不惡口、不綺語、不貪慾、不瞋恚、不邪
見也。）
<pb n="857"/>

<xa>止持</xa>
　　止即制止，謂止身口令不殺、不盜、不邪婬、不妄語等，是名止持。

<xa>作持</xa>
　　作猶行也。謂既不殺生，又能放生；既不偷盜，又能佈施；既不邪婬，又能恭敬；既不
妄語，又能實語，是名作持。

<xa>身精進</xa>
　　謂身勤修善法，晝夜行道，禮誦講說，勸助開化，是名身精進。（勸助者，獎勸讚助也
。開化者，說法開導，化度於人也。）

<xa>心精進</xa>
　　謂心勤行善道，心心相續，無有間歇，是名心精進。

<xa>事中修一心精進</xa>
　　謂行人於道場三七日中，行儀純備。當禮佛時，一心虔懇，觀想金容端嚴殊妙，儼然在
目，心不異緣，乃至懺悔、行道、誦經、坐禪，悉皆一心，令與行法相應，無有懈怠，是名
事中修一心精進。

<xa>理中修一心精進</xa>
　　謂行人初入道場，乃至三七日滿，於其中間，所作行儀，常當照了一心寂靜。如禮佛時
，即知能禮所禮本性空寂，雖曰空寂，而自然感應道交，不可思議。蓋由理體平等，生、佛
不二。雖無能禮之人，而有我身禮諸佛前；雖無所禮之佛，而有諸佛隨心顯現。如是唸唸，
無有懈怠，是名理中修一心精進。（生、佛者，眾生諸佛也。）

<xa>非眾生數忍辱</xa>
　　謂菩薩若遇風寒冷熱水雨等無情之物惱害之時，安然忍受，初不瞋恚，是名非眾生數忍
辱。

<pb n="858"/>
<xa>眾生數忍辱</xa>
　　謂菩薩若遇有情眾生加惡於我，亦能忍受，略不嗔恨，是名眾生數忍辱。

<xa>辨邪偽禪發相</xa>
　　謂修禪之人，於禪定中，或覺自身如縛如壓，或時身輕欲飛，或歡喜躁動，憂愁悲思，
如是種種邪偽之相，與禪俱發。心若愛著，即與鬼法相應，多失心顛狂。是故修禪定者，於
此諸相，即當一心寂靜，辨其邪偽，知彼虛誑，不愛不著，則自然滅謝，是為辨邪偽禪發相
。

<xa>辨真正禪發相</xa>
　　謂修禪之人，於禪定中，端心正念，離諸昏散，但覺身心安隱，泯然虛豁，空明清淨，
寂靜無為，而與正定相應。如前所說一切邪偽之相，了無所見，是為辨真正禪發相。

<xa>身寂靜</xa>
　　謂捨家恩愛及眾緣務，閑居靜處，遠離憒鬧，身諸惡行一切不作，是名身寂靜。

<xa>心寂靜</xa>
　　謂於貪瞋癡等，悉皆遠離，修習禪定，無有散亂，意諸惡行一切不作，是名心寂靜。

<xa>可得願</xa>
　　謂修福，可得人天中生；修戒定慧，可得阿羅漢乃至佛果；是名可得願。（梵語阿羅漢
，華言無學。）

<xa>不可得願</xa>
　　謂人以己智力，而欲籌量虛空，盡其邊際，終不可得，是名不可得願。

<xa>真實修行</xa>
　　謂依佛所說，能知涅槃、佛性等相而修諸行，是名真實修行。（梵語涅槃，華言滅度。
）

<pb n="859"/>
<xa>不實修行</xa>
　　謂不知涅槃、佛性等相，而修諸行，是名不實修行。

<xa>外聞正法</xa>
　　謂眾生雖具正念，必從智人聞說正法，然後正見始得開發。譬如穀麥，內具種子，外滋
雨澤，然後其芽始得生起。是故若欲正見開明，必須外聞正法。

<xa>內有正念</xa>
　　謂眾生雖聞正法，發起正見，實由內心正念本具。譬如洪鐘，雖待人扣，聲非外有，是
故若欲正見開發，必須內有正念。

<xa>安隱心</xa>
　　謂菩薩為諸眾生造諸惑業而受生死逼迫之苦、沉溺惡道，即為種種開示，除不善法，置
之善處，令彼之心各獲安隱也。

<xa>快樂心</xa>
　　謂菩薩為諸眾生貧乏睏苦、無所依怙，即起大慈之心，利濟攝受，平等饒益，令彼之心
各得快樂也。

<xa>精進心</xa>
　　謂發菩提心，修習善業，晝夜禪誦，不令放捨，遠離一切懈怠心也。

<xa>退轉心</xa>
　　謂於諸善法，不能進修，或暫時發心修行，輒生退屈，則不能到於涅槃彼岸也。

<xa>事懺悔</xa>
　　事即事儀，謂身則禮拜瞻敬，口則稱唱讚誦，意則存想聖容，三業慇勤，求哀懺悔過去
現在所作罪業，一依事儀，是名事懺悔。

<xa>理懺悔</xa>
<pb n="860"/>
　　理即理性，謂過現所作一切罪業，皆從心起。若了自心本性空寂，則一切罪相亦皆空寂
，是名理懺悔。

<xa>慚白法</xa>
　　謂內自羞慚，不敢作惡，修習善法，止息惡行，是名慚白法。

<xa>愧白法</xa>
　　謂內自惶愧，發露罪瑕，更不敢作，修習善法，止息惡行，是名愧白法。

<xa>佛初成道，勸請轉法輪。</xa>
　　謂佛初成道時，菩薩勸請，言我某甲，請佛世尊為眾生轉法輪，度脫一切，是名勸請轉
法輪。（某甲者，稱自己名也。）

<xa>佛欲入滅，勸請住世。</xa>
　　謂佛欲捨壽命，入涅槃時，菩薩勸請，言我某甲，請佛世尊，久住世間，無央數劫，度
脫一切眾生，是名勸請住世。（劫，梵語具雲劫波，華言分別時節。）

<xa>福德資糧</xa>
　　謂佈施、持戒等所作善因，乃至具足修習一切佛法，是名福德資糧。

<xa>智德資糧</xa>
　　謂修習正觀，心無雜亂，勤求妙智，無暫休息，乃至具足修習一切佛法，是名智德資糧
。

<xa>財供養</xa>
　　經云：所有十方一切佛剎，極微塵數中，一一各有一切世界極微塵數佛。一一佛所，各
有菩薩海會圍繞。我以普賢行願力故，悉以上妙諸供養具而為供養，所謂華鬘、音樂、傘蓋
、衣服及燒種種香，然種種燈，一一如須彌山。以如是等諸供養具，常為供養，是名財供養
。（梵語須彌，華言妙高。）

<pb n="861"/>
<xa>法供養</xa>
　　經云：諸供養中，法供養最。所謂如說修行供養，利益眾生供養，攝受眾生供養，代眾
生苦供養，勤修善根供養，不捨菩薩業供養，不離菩提心供養。以前財供養無量功德，比今
供養一念功德，百分不及一，是名法供養。（利益眾生、攝受眾生，名法供養者，必因說法
方能利益、攝受，即是以法供養如來也。代眾生苦，名法供養者，因發大悲之心，方能代眾
生苦，亦是以法供養如來也。勤修善根，即是勤修善法也。菩薩業者，即菩薩所修之法也。
）

<xa>未生善</xa>
　　謂戒定慧等諸善之法，未曾修習，是名未生善。善若未生，當勤修習，令其得生也。

<xa>已生善</xa>
　　謂戒定慧等諸善之法，已曾修習，名已生善。善若已生，當勤修習，令其增長也。

<xa>貧福田</xa>
　　謂貧窮之人，雖無財物供養，若能禮事恭敬，亦得福報，是名貧福田。

<xa>富福田</xa>
　　謂富貴之人，既能禮事恭敬，又以財物供養，而得福報，是名富福田。

<xa>有作福田</xa>
　　謂於諸佛菩薩父母師長之所，生恭敬心，修諸供養，不惟得福，亦可成道；若有冀望福
報之心，乃是有為而作，故名有作福田。

<xa>無作福田</xa>
　　謂於諸佛菩薩父母師長之所，生恭敬心，修諸供養，不惟得福，亦可成道；若無冀望福
報之心，乃是無為而作，故名無作福田。

<xa>自利</xa>
　　謂於如來所說經典，自能受持讀誦，聽聞思惟，如理修習，成就勝果，是名自利。
<pb n="862"/>

<xa>利他</xa>
　　謂能以己所受之法，展轉為人演說，令其修習，斷惑證果，是名利他。

<xa>捨一切善根一闡提</xa>
　　捨善根者，楞伽經云：謂謗菩薩藏，及作惡言，不肯隨順經律之法，是名捨一切善根一
闡提。（菩薩藏者，藏即含藏也，謂諸大乘經典含藏一切文理，是菩薩所修所證之法，故名
菩薩藏。）

<xa>於無始眾生髮願一闡提</xa>
　　謂世間眾生，窮劫有之，無有初始，故名無始眾生。菩薩發願度諸眾生，以本願力，現
為闡提。故楞伽經云：菩薩以本願方便，不般涅槃，是名於無始眾生髮願一闡提。

<xa>常見</xa>
　　論云：見五眾常。即外道自謂色受想行識今世雖滅，未來復生，相續不斷，是名常見。
（五眾者，即色受想行識五陰也。）

<xa>斷見</xa>
　　論云：見五眾滅，即外道自謂色受想行識今世滅已更不再生，是名斷見。

<xa>鬼胎生</xa>
　　論云：女餓鬼白目連云：我夜生五子，晝時亦生五子，生已皆食盡，如此我無飽。此鬼
即是胎生也。

<xa>鬼化生</xa>
　　謂不從胎卵等生，但無而忽有，變現不測，此鬼即為化生也。

<xa>性罪</xa>
　　性罪者，即殺、盜、婬、妄四種重戒，不待佛制，性是惡故，犯之，則有罪報也。

<pb n="863"/>
<xa>遮罪</xa>
　　遮罪者，即酒戒也，謂佛制此酒戒，意為遮止無犯，守護餘戒，使不故犯，如有犯者，
則獲遮制之罪也。

<xa>身惡作</xa>
　　謂身行殺、盜、邪婬等惡，是名身惡作。

<xa>口惡說</xa>
　　謂口出妄言、綺語、兩舌、惡口等，是名口惡說。

<xa>已生惡</xa>
　　謂貪瞋癡及殺盜婬等諸惡之法，已起於心，已見於事者，是名已生惡。惡若已生，速令
除滅也。

<xa>未生惡</xa>
　　謂貪瞋癡及殺盜婬等諸惡之法，於心未起，於事未見，是名未生惡。惡若未起，防令不
生也。

<xa>眾生惡事</xa>
　　謂諸眾生貪慾瞋恚愚癡，不依父母師長教誨，造種種惡，是名眾生惡事。

<xa>土地惡事</xa>
　　謂土地之中，或有饑荒疾疫，毒氣流行，無處不有，是名土地惡事。

<xa>根本煩惱</xa>
　　根本煩惱者，即無明惑也。謂此根本無明之惑，能出生一切煩惱也。

<xa>隨煩惱</xa>
　　隨煩惱者，即見、思二惑也。謂此見、思二惑，隨於一切違順境上，起貪瞋癡等煩惱，
隨逐不捨也。
<pb n="864"/>

<xa>內著煩惱</xa>
　　謂身見、邊見等諸煩惱，於內心不了而起執著，故名內著煩惱。（身見者，謂眾生妄執
色受想行識之五陰為自身也。邊見者，妄於身見中，或執為斷，或執為常，各執一邊，名邊
見也。）

<xa>外著煩惱</xa>
　　謂貪瞋癡等煩惱，於外境不了而起貪蓍，故名外著煩惱。

<xa>隨眠煩惱</xa>
　　依附不捨曰隨，五情暗冥曰眠。謂無明煩惱種子，潛伏第八藏識之中，能生一切妄惑，
是名隨眠煩惱也。（五情者，即眼耳鼻舌身五根也。）

<xa>現行煩惱</xa>
　　謂六根對六塵境現起貪瞋癡等煩惱，是名現行煩惱也。（六根者，眼根、耳根、鼻根、
舌根、身根、意根也。六塵者，色塵、聲塵、香塵、味塵、觸塵、法塵也。）

<xa>理惑</xa>
　　謂根本無明之惑，能障覆中道之理，不能顯發，是名理惑。

<xa>事惑</xa>
　　謂塵沙惑，能障化導，則覆俗諦之法；見、思惑，能阻空寂，則覆真諦之法，是名事惑
。

<xa>現行惑</xa>
　　謂六根對六塵，現起貪瞋癡等煩惱，令心昏迷，障諸善法，是名現行惑。（六根者，眼
根、耳根、鼻根、舌根、身根、意根也。六塵者，色塵、聲塵、香塵、味塵、觸塵、法塵也
。）

<xa>種子惑</xa>
<pb n="865"/>
　　種子者，即根本無明也。謂因此無明，則能生一切煩惱，障諸善法，是名種子惑。

<xa>見惑</xa>
　　分別曰見，謂意根對法塵，非理籌度，起諸邪見。如外道計斷計常，乃至有無等見，是
名見惑。

<xa>思惑</xa>
　　貪愛曰思，謂眼耳鼻舌身五根，對於色聲香味觸五塵，貪愛染著，迷而不覺，是名思惑
。

<xa>客義</xa>
　　謂見、思等惑，皆由眾生不了外塵之境，種種妄想而生，若以智慧觀察，惑體本空，則
法性理顯，惑亦何有？經云：不住名客，是名客義。

<xa>塵義</xa>
　　謂微細之惑，而能染污清淨真性。譬如牖隙光流，諸塵相現，亦能亂於虛空之性。若智
慧發明，了惑本無，則空理現前，塵亦何有？經云：澄寂名空，搖動名塵，是名塵義。

<xa>理障</xa>
　　謂本覺心源，湛然清淨，由無明妄染，礙正知見，不達真如之理，是名理障。

<xa>事障</xa>
　　謂眾生由無明障覆，生死相續，無由脫離，是名事障。

<xa>煩惱障</xa>
　　謂昏煩之法，惱亂心神，不能顯發妙明真性，是名煩惱障。

<xa>所知障</xa>
　　所知障，亦名智障。謂執所證之法，障蔽智慧之性，是名所知障。

<pb n="866"/>
<xa>煩惱障</xa>
　　煩惱即見、思惑也。謂須菩提證得第四阿羅漢果時，見、思二惑，俱已斷盡；心空寂靜
，諍從何起？是故得於無諍，實由離此煩惱障也。（梵語阿羅漢，華言無學。）

<xa>三昧障</xa>
　　梵語三昧，華言正定，即無諍三昧也。謂須菩提證得第四果時，既得無諍三昧，若於此
三昧心有取著，即為有諍。是故得於無諍，實由離此三昧障也。

<xa>引業</xa>
　　謂若宿世善業引發，生於人中，則得珍寶豐足，多受快樂；若由宿世惡業引發，生於人
中，則感貧窮睏乏，受諸苦惱，是名引業。

<xa>滿業</xa>
　　謂由宿世修一善業，感一生中大富多財，乘此更修眾善，展轉生官貴家，乃至圓滿究竟
善果，是名滿業；若由宿世造一惡業，感一生貧窮苦惱，乘此更造眾惡，展轉生貧窮家，乃
至圓滿極惡之果，是名滿業。

<xa>重業輕受</xa>
　　重業輕受者，謂有智之人，以智慧力，修習梵行，能令地獄重業，現世輕受也。

<xa>輕業重受</xa>
　　輕業重受者，謂愚癡之人，以愚癡故，增其業力，能令現世輕業，地獄重受也。

<xa>煩惱礙</xa>
　　（即煩惱障），謂見、思二惑，起種種昏煩之法，惱亂心神，以致障礙無漏法性，是名
煩惱礙。

<xa>智礙</xa>
　　（即所知障），謂由根本無明之惑，覆蔽法性，而於中道種智則成障礙，故名智礙。

<pb n="867"/>
<xa>互相依</xa>
　　謂如束蘆互相依倚。以譬六根六塵，更相由藉而成染惑也。以由根依塵故，而發妄知，
塵依根故，而有幻相，是名互相依。（六根者，眼根、耳根、鼻根、舌根、身根、意根也。
六塵者，色塵、聲塵、香塵、味塵、觸塵、法塵也。）

<xa>取中空</xa>
　　謂取蘆葦中本空虛，自性不實，以譬根塵中間各無自性，一切皆空，是名取中空。

<xa>財慳</xa>
　　謂吝惜財物，無憐愍心，見諸貧窮睏乏，不能惠施，是名財慳。

<xa>法慳</xa>
　　謂慳惜佛法，懷妒嫉心，恐他勝己，不肯教導餘人，是名法慳。

<xa>欲愛</xa>
　　謂眾生愛念妻子，及貪染五欲等，是名欲愛。（五欲者，以色聲香味觸五塵，能起人貪
慾之心也。）

<xa>法愛</xa>
　　謂菩薩以平等心而生法喜，欲令一切眾生皆至佛道，是名法愛。

<xa>破世間樂邪見</xa>
　　謂人若言無罪福報，亦無如來等賢聖，因起此邪見，捨善為惡，當墮苦趣，失人天樂，
是名破世間樂邪見。

<xa>破涅槃道邪見</xa>
　　梵語涅槃，華言滅度。謂人貪著於我，分別有無，起善滅惡，因起善故，得世間之樂；
因分別有無故，不得涅槃道，是名破涅槃道邪見。

<xa>別業妄見</xa>
<pb n="868"/>
　　謂諸眾生迷失真性，自起妄見，見有一切虛妄境界，或苦或樂；若人不失本真，即不見
有虛妄境界。譬如一人病目，夜見燈光別有圓影，五色重疊；不病目者，即不見燈別有圓影
，是名別業妄見。

<xa>同分妄見</xa>
　　謂諸眾生迷失真性，同見一切虛妄境界，同受苦樂，同業所感。譬如一國之人，同見瘴
惡不祥之事，是名同分妄見。

<xa>染污無知</xa>
　　染污無知者，即見、思惑也。以無明為體，謂見、思惑能染污真性，無所明瞭也。

<xa>不染污無知</xa>
　　不染污無知者，即塵沙惑也。以劣慧為體，謂此惑是他人分上見、思之惑，種數多故，
如塵若沙，名為塵沙。既是他人之惑，不能染污我之真性。菩薩智慧廣大，能令他人斷見、
思惑，於菩薩分上，即是斷塵沙惑。二乘之人，智慧狹劣，不能令他斷見、思惑，是名不染
污無知。（二乘者，聲聞乘、緣覺乘也。）

<xa>眾生顛倒</xa>
　　謂眾生不明自性，逐妄迷真，隨順妄惑，而造妄業；由此妄業，展轉相生，輪轉三界，
不能返妄歸真，故名眾生顛倒。

<xa>世界顛倒</xa>
　　世謂過去現在未來遷流為世，界謂東西南北四方分位為界，以世涉方，故名世界。顛倒
者，眾生迷失真性，唸唸遷流，住妄境界，起諸倒見，故名世界顛倒。

<xa>財貧</xa>
　　謂其先世不能佈施，不作眾善之福，是故現世乏於資生種種財物，是名財貧。

<xa>法貧</xa>
　　謂眾生起諸邪見，不信正法，不修善行，則無功德之財，資於智慧之命，是名法貧。
<pb n="869"/>

<xa>外緣</xa>
　　謂眾生所依世界，皆由妄想因緣而生。譬如因泥團柱輪繩水等諸方便緣，而有瓶生，是
名外緣。（泥團柱輪繩水者，謂世之陶匠作瓶，以泥團為壞，以木為輪柱，以繩轉輪，以水
旋之，方能成瓶也。）

<xa>內緣</xa>
　　謂眾生之身，因無明愛業等緣，出生陰界入法，是名內緣。（無明者，無所明瞭也。愛
者，於五陰之境而起貪愛以為惑也。業者，由心不了，遂動身口而作，以為業也。陰即五陰
，謂色陰、受陰、想陰、行陰、識陰也。界即十八界，謂眼界、色界、眼識界；耳界、聲界
、耳識界；鼻界、香界、鼻識界；舌界、味界、舌識界；身界、觸界、身識界；意界、法界
、意識界也。入即十二入，謂眼入、耳入、鼻入、舌入、身入、意入、色入、聲入、香入、
味入、觸入、法入也。）

<xa>有漏因</xa>
　　漏即漏落生死也。因者，對果而言，謂眾生由煩惱結業為因，而招三界生死苦果。是則
煩惱結業，名有漏因，即集諦也。（三界者，欲界、色界、無色界也。）

<xa>有漏果</xa>
　　果即果報之義。謂眾生由有漏惑業為因，而感生死之果，名有漏果，即苦諦也。

<xa>故殺</xa>
　　故殺者，謂作意故傷物命也。

<xa>誤殺</xa>
　　誤殺者，謂不作意誤傷物命也。

<xa>自殺</xa>
　　謂無慈悲之心，於諸物命，輒自殺害，是名自殺。

<pb n="870"/>
<xa>教他殺</xa>
　　謂無慈悲之心，即自殺生，亦教他人殺生，是名教他殺。

<xa>依報</xa>
　　依報亦名依果，即世界國土也。謂諸眾生各各隨其果報之身，依之而住，故名依報。

<xa>正報</xa>
　　正報亦名正果，即五陰之身也。謂諸眾生隨其所作善惡之業，各各感得此身，正受其報
，故名正報。（五陰者，色陰、受陰、想陰、行陰、識陰也。）

<xa>短命</xa>
　　短命者，謂因前世傷害物命，令其不得以盡天年，故感今生自身亦短命也。

<xa>多病</xa>
　　多病者，謂因前世惱害眾生，令其不得自在，故感今生自身亦多疾病也。

<xa>貧窮</xa>
　　貧窮者，謂因前世盜他財物，令彼空乏，故感今生自亦貧窮也。

<xa>不得自在</xa>
　　不得自在者，謂因前世劫奪他財而令他人不得自在，故感今生，雖有財物，而屬五家，
不得自在受用也。（五家者，水、火、盜賊、惡子、官家也。）

<xa>婦不貞潔</xa>
　　婦不貞潔者，謂因前世犯他妻妾，邪行穢污，故感今生婦不貞良端潔也。

<xa>得不順意眷屬</xa>
　　得不順意眷屬者，謂因前世邪婬奪人所寵，令不如意，故感今生眷屬常不順意也。

<xa>多被誹謗</xa>
<pb n="871"/>
　　多被誹謗者，謂因前世不務誠實，妄語無信，故感今生多被他人誹謗也。

<xa>為人所誑</xa>
　　為人所誑者，謂因前世專以妄語欺誑於人，故感今生為人之所誑惑也。

<xa>得弊惡眷屬</xa>
　　得弊惡眷屬者，謂因前世兩舌，使人朋儔分離乖間，皆生怨惡，故感今生得弊惡眷屬也
。

<xa>得不和眷屬</xa>
　　得不和眷屬者，謂因前世兩舌離間人之親愛，使不和合，故感今生得不和眷屬也。

<xa>常聞惡音</xa>
　　常聞惡音者，謂因前世口無禁忌，發言粗惡，令不忍聞，故感今生常聞穢惡之音也。

<xa>恆有諍訟</xa>
　　恆有諍訟者，謂因前世恃力怙勢，好諍健訟，惡逆無德，故感今生常致諍訟而不和也。

<xa>生邪見家</xa>
　　生邪見家者，謂因前世邪僻覆心，起諸妄見，故感今世不具正信之心，而生邪見之家也
。

<xa>其心諂曲</xa>
　　其心諂曲者，謂因前世邪見，心不正直，故感今生心常諂曲也。

<xa>人不信受</xa>
　　人不信受者，謂因前世語言無義，即是虛妄，故感今生雖有言說，人亦不信受也。

<xa>不能明瞭</xa>
　　不能明瞭者，謂因前世語言無義，皆因暗昧，故感今生有所言說，而亦不明瞭也。
<pb n="872"/>

<xa>多欲</xa>
　　多欲者，謂因前世縱恣貪慾，心無止息，故感今生業習不忘，倍復增勝，而生貪者也。

<xa>無厭</xa>
　　無厭者，謂因前世貪求不已，展轉馳逐，故感今生業習不忘，欲心轉盛，用之無度，求
之無厭也。

<xa>常為他人求其長短</xa>
　　常為他人求其長短者，謂因前世不能容物，稍不如意，即興嗔恨，故感今生被人伺求長
短，動輒得咎也。

<xa>常為眾人之所惱害</xa>
　　常為眾人之所惱害者，謂因前世嗔惱眾人，令不安隱，故感今生常被多人之所惱害也。

<xa>世遷流義</xa>
　　世遷流者，謂過去現在未來三世遷流也。只如昨日是過去，今日是現在，明日是未來，
如此遷移流動，無有間歇也。

<xa>界方位義</xa>
　　界方位者，謂東西南北、東南、西南、東北、西北、上下十方有定位，不相混亂也。

<xa>眾生世間</xa>
　　謂一切有情眾生，皆假五陰和合眾共而生，名為眾生；又復各各差別不同，故名眾生世
間。（五陰者，色陰、受陰、想陰、行陰、識陰也。）

<xa>器世間</xa>
　　謂一切無情世界，皆假山河大地而成，有側有仰，名之為器，又復各各差別不同，故名
器世間。

<pb n="873"/>
<xa>器世間清淨</xa>
　　謂世界如器，隔別名世，間差名間，故名器世間。謂彼安養國土，廣大無邊，如太虛空
，清淨光明，如日月輪，具足珍寶莊嚴，是名器世間清淨。

<xa>眾生世間清淨</xa>
　　謂所化眾生，隔別間差，故名眾生世間。謂彼阿彌陀佛，於一佛土，身不動搖，於一切
時，放大光明，悉能徧至十方世界，教化眾生，令其如實修行，離諸染著，皆願往生我國，
是名眾生世間清淨。

<xa>性土</xa>
　　謂法性之理，非穢非淨，非廣非狹，猶如虛空，徧一切處，是名性土。

<xa>相土</xa>
　　謂隨諸眾生心量所現，或淨或穢，或廣或狹。是以菩薩所見，無諸坑坎，眾寶莊嚴；眾
生所見，荊棘瓦礫，穢惡充滿，是名相土。

<xa>淨土</xa>
　　謂其地純以金剛所成，眾寶間錯，種種莊嚴，皆悉殊勝，即華藏世界，西方安養等世界
也；以其無有四趣五濁等穢惡，是名淨土。（四趣者，修羅趣、餓鬼趣、畜生趣、地獄趣也
。五濁者，劫濁、見濁、煩惱濁、眾生濁、命濁也。）

<xa>穢土</xa>
　　謂其地坑坎堆阜，穢惡充滿，即娑婆世界也；以其有四趣五濁等穢惡，是名穢土。（梵
語娑婆，華言能忍。謂其土之人，堪能忍受眾苦也。）

<xa>順流</xa>
　　流即生死流也。蓋六道眾生，順從生死之流，唯務趣下，而不知返；所謂順生死流，逆
涅槃道也。（六道者，天道、人道、阿修羅道、餓鬼道、畜生道、地獄道也。）

<xa>逆流</xa>
<pb n="874"/>
　　謂初果須陀洹，依戒定慧，精勤修習，則能斷三界見惑，出離四趣生死，而證真空涅槃
；所謂逆生死流，順涅槃道也。（梵語須陀洹，華言逆流，亦曰入流。三界者，欲界、色界
、無色界也。四趣者，修羅趣、餓鬼趣、畜生趣、地獄趣也。）

<xa>分段身</xa>
　　分即分限，段即形段。謂三界內六道眾生所受之身，支形分段，長短鉅細，各各不同，
是名分段身。（三界者，欲界、色界、無色界也。六道者，天道、人道、阿修羅道、餓鬼道
、畜生道、地獄道也。）

<xa>變易身</xa>
　　變即轉變，易即改易。謂二乘等雖出三界，尚受方便等土法性之身，因移果易，是名變
易身。（二乘者，聲聞乘、緣覺乘也。）

<xa>內色</xa>
　　內色者，謂眼識乃至意識，是名內色。又眼耳鼻舌身意名內色，以其屬內身故。

<xa>外色</xa>
　　外色者，謂眼根乃至身根，是名外色。又色聲香味觸五塵名外色，以其屬外境故。

<xa>淨色</xa>
　　謂清淨美妙之色，能生貪慾，損壞道業，故修道之人，宜當遠離也。

<xa>不淨色</xa>
　　謂不淨丑惡之色，能生憎惡，障蔽道業，故修道之人，亦宜遠離也。

<xa>顯色</xa>
　　謂青黃赤白，光影明暗，雲煙塵霧等，顯然可見，是名顯色。

<xa>形色</xa>
　　謂長短方圓，粗細高下，正不正等，形相可見，是名形色。
<pb n="875"/>

<xa>正命食</xa>
　　謂出家之人，常乞食自資色身，清淨活命，是名正命食。

<xa>邪命食</xa>
　　謂出家之人，不依正命而食，則有五種：一為利養故，現奇特相；二為利養故，自說功
德；三卜相吉凶，為人說法；四高聲現威，令人畏敬；五說所得供養，以動人心，是名邪命
食。

<xa>有罪存濟</xa>
　　謂有一等之人，矯妄詭詐而求飲食，如是得飲食已，歡喜受用，貪愛不捨，不見生死過
患，不知出離之法，是名有罪存濟。

<xa>無罪存濟</xa>
　　謂非如前人矯妄詭詐而求飲食，但以正道而乞飲食，得飲食已，如法受用，不貪不愛不
著，能見生死過患，善知出離之法，是名無罪存濟。

<xa>得求</xa>
　　謂諸眾生欲得諸樂，隨意求取，雖經險難，不以為苦；如海吞流，心無厭足，是名得求
。

<xa>命求</xa>
　　謂諸眾生，取樂生愛，不能如實觀察樂是苦因，反求長命，受此諸樂，是名命求。

<xa>數量數</xa>
　　數量數者，即一多之數量也。謂由一多之數，而能安立一切諸法也。

<xa>色心有為數</xa>
　　色即色身，心即所起之心，皆有生滅，名曰有為。此色、心二法，別而言之，則有五陰
、十二入、十八界等數目不同，故名色心有為數。（五陰者，色陰、受陰、想陰、行陰、識
<pb n="876"/>
陰也。十二入者，眼入、耳入、鼻入、舌入、身入、意入、色入、聲入、香入、味入、觸入
、法入也。十八界者，眼界、色界、眼識界；耳界、聲界、耳識界；鼻界、香界、鼻識界；
舌界、味界、舌識界；身界、觸界、身識界；意界、法界、意識界也。）

<xa>暫時滅</xa>
　　謂如來出世，逗機設教，化導眾生，大小乘人，皆得解脫；機緣既盡，更無可化，如來
即便入滅。然如來法身之體，如如不動，實未嘗滅，是名暫時滅。

<xa>究竟滅</xa>
　　謂如來妙覺圓明，一切煩惱悉已斷滅淨盡無餘，更不復生，是名究竟滅。

<xa>增益邊</xa>
　　謂因緣所生之法，若分別推求，本無自性，眾生不了，執之為有，是名增益邊。（因緣
所生法者，謂六根為因，六塵為緣，根塵相對，中間一念心起，即是所生法也。）

<xa>損減邊</xa>
　　謂因緣所生之法，若分別定無，即是損減實有成就之性，是名損減邊。

<xa>有邊</xa>
　　邊即邊際。謂世間一切事物，必假眾緣具足和合而生，皆無自性；雖無自性，不得言無
，故名有邊。

<xa>無邊</xa>
　　謂世間一切事物，既假眾緣具足和合而生，本無自性；若無自性，則一切法皆空，不得
言有，故名無邊。

<xa>迦羅時</xa>
　　梵語迦羅，華言實時。謂佛於律中誡諸弟子聽時食，遮非時食，實有其時，故名實時。
論云：毗尼結戒，是世界中實，非第一義中實。是也。（梵語毗尼，華言善治。）

<pb n="877"/>
<xa>三摩耶時</xa>
　　梵語三摩耶，華言假時，亦名短時長時。論中廣約三世無相時法無實，故名假時，亦名
短時長時者，謂不同外道定執，蓋是假設長短，而無其實，故若短若長，悉名三摩耶。（三
世者，過去、未來、現在也。）

<xa>自性身</xa>
　　謂諸如來具無邊際真常功德，是一切法平等實性，即此自性，亦名法身，是名自性身。

<xa>受用身</xa>
　　受用身有二種：一者，自受用身，謂諸如來修習無量福慧所起無邊真實功德，恆自受用
廣大法樂也；二者，他受用身，謂諸如來由平等智，示現微妙淨功德身，居純淨土，為住十
地諸菩薩眾，現大神通，轉正法輪，令彼受用大乘法樂也。（十地者，歡喜地、離垢地、發
光地、焰慧地、難勝地、現前地、遠行地、不動地、善慧地、法雲地也。）

<xa>變化身</xa>
　　謂諸如來以不思議神力，變現無量隨類化身，居淨穢土，為未登地諸菩薩眾及二乘等，
稱其機宜，現通說法，令其各得諸利樂事，是名變化身。（二乘者，聲聞乘、緣覺乘也。）

<xa>法身</xa>
　　謂始從初住，顯出法性之理，乃至妙覺極果，理聚方圓，是名法身。（初住者，即十住
位中初之一住也。妙覺者，自覺覺他，覺行圓滿，不可思議，故名妙覺。理聚方圓者，妙覺
所證，法性之理方始圓滿也。）

<xa>報身</xa>
　　謂始從初住，終至妙覺極果，智聚方圓；由智契理，報得此身，故云報身。

<xa>應身</xa>
　　謂始從初住，終至妙覺極果，功德法聚方圓，故能隨機應現，說種種法，度諸眾生，故
名應身。

<pb n="878"/>
<xa>法身如虛空遍</xa>
　　謂法性之身，本體週徧如太虛空，無有障礙，諸佛眾生，平等具足，故名法身如虛空遍
。

<xa>智身如日光遍</xa>
　　智身即自報之身也，謂究竟始覺之智，能徧破無明之暗，顯發本有真身，譬如日光，無
幽不燭，故名智身如日光遍。

<xa>色身如日影遍</xa>
　　色身即應身也，謂究竟始覺之智，契於本覺法身之理，則能從體起用，遍應眾機，譬如
日光之影，不擇高下，隨處映現，故名色身如日影遍。

<xa>法身，毗盧遮那如來</xa>
　　法名可軌，諸佛軌之而得成佛，以法為身，故名法身。梵語毗盧遮那，華言徧一切處。
以真如平等性相常然，身土無礙故也。如來者，金剛經云：無所從來，亦無所去，故名如來
。是也。

<xa>報身，盧舍那如來</xa>
　　修因感報，名之為報。然有自報、他報之別：自報即理智如如，他報即相好無盡，是名
報身。梵語盧舍那，華言淨滿。謂諸惑淨盡，眾德悉圓。又云光明徧照，謂內以智光照真法
界（即自報身也），外以身光照應大機（即他報身也），如來者，轉法輪論云：第一義諦名
如，正覺名來。是也。（第一義諦者，謂中道之理，無二無別也。）

<xa>應身，釋迦牟尼如來</xa>
　　智與體冥，能起大用，隨機普現，說法利生，故名應身。梵語釋迦牟尼，華言能仁寂默
。寂默故不住生死，能仁故不住涅槃。如來者，成實論云：乘如實道，來成正覺。是也。（
智與體冥者，謂自報之智與法身之體冥合也。梵語涅槃，華言滅度。）

<xa>法身壽量</xa>
　　法身者，師軌法性，還以法性為身。此身非色質，亦非心智，強指法性為法身耳。言壽
<pb n="879"/>
量者，此非報得命根，亦非連持之壽，強指不遷不變，名之為壽。此壽非長量，亦非短量。
經云：亦無在世及滅度者，非實非虛，非如非異等。是也。

<xa>報身壽量</xa>
　　報身者，以如如智契如如境，以境發智，以智照境，境智冥合，即是報身。言壽量者，
境既無量無邊，常住不滅；智亦如是。即此智慧名為壽命。經云：我智力如是，久修業所得
慧光，照無量壽命無數劫。是也。（如如者，境如即如智，智如即如境，蓋言境、智不二也
。）

<xa>應身壽量</xa>
　　應身者，應同萬物為身也。言壽量者，應同連持為壽，應同長短為量也。智與體冥，能
起大用。經云：隨所應度，處處自說名字不同，年紀大小等。是也。

<xa>大化身千丈</xa>
　　大化身千丈者，謂如來為應十地已前等諸菩薩演說妙法，令其進修，向於佛果，故化現
千丈之身也。（十地者，歡喜地、離垢地、發光地、焰慧地、難勝地、現前地、遠行地、不
動地、善慧地、法雲地也。）

<xa>小化身丈六</xa>
　　小化身丈六者，謂如來為應二乘、凡夫之人，說於四諦等法，令其舍妄歸真，而得開悟
，故化現丈六之身也。（二乘者，聲聞乘、緣覺乘也。四諦者，苦諦、集諦、滅諦、道諦也
。）

<xa>隨類不定</xa>
　　隨類不定者，謂如來誓願弘深，慈悲普覆，隨諸種類，有感即應，或現大身滿虛空中，
或現小身丈六、八尺等也。

<xa>自覺</xa>
　　謂覺知過去未來現在三世一切諸法常無常等，悟性真空，了惑虛妄，功成妙智，道證圓
覺，故名自覺。
<pb n="880"/>

<xa>覺他</xa>
　　謂運無緣慈度諸眾生，皆令離生死苦，得涅槃樂，故名覺他。（梵語涅槃，華言滅度。
）

<xa>覺行圓滿</xa>
　　謂三惑淨盡，眾德悉備，位登妙覺，行滿果圓，故名覺行圓滿。（三惑者，見、思惑、
塵沙惑、無明惑也。）

<xa>本性常</xa>
　　本性常者，即法身也。謂法身本性常住，無生無滅也。

<xa>不斷常</xa>
　　不斷常者，即報身也。謂報身常依法身，無間斷也。

<xa>相續常</xa>
　　相續常者，即應身也，亦名變化身。謂應身於十方世界沒已復現，化無窮盡也。

<xa>說法神變</xa>
　　謂如來無礙大智，知諸眾生善惡業因及善惡果報，或以聲聞、緣覺之法及以大乘之法而
得解脫，如是知已，則現一切神變而為說法，是名說法神變。

<xa>教誡神變</xa>
　　教即教誨，誡即警誡。謂如來教諸弟子，是應作，是不應作；是應信，是不應信；是應
親近，是不應親近；是法雜染，是法清淨；行如是道得聲聞乘，行如是道得緣覺乘，行如是
道成就大乘，現諸神變，而為教誡，是名教誡神變。

<xa>神通神變</xa>
　　謂如來為調伏憍慢眾生故，或現一身而作多身，或現多身而作一身，山崖石壁出入無礙
，身上出火，身下出水；身下出火，身上出水；入地如水，履水如地等，現諸神變，調伏眾
<pb n="881"/>
生，是名神通神變。

<xa>法性土</xa>
　　法性土者，即法身如來所依之土，乃理土也。謂以本識如來藏身為所依持，恆頓變現外
諸器界，則法性土通為諸土之體也。（器界者，世界如器故也。）

<xa>受用土</xa>
　　受用土者，即報身如來受用之土也。受用有二：一者，若以相應淨識所修，自利行滿，
從初成佛，盡未來際，相續變為純淨佛土，周圓無際，眾寶莊嚴，是名自受用土。二者，若
以大慈悲力所修，化他行滿，隨十地菩薩所宜，變成淨土，或大或小，或勝或劣等是也。（
十地者，歡喜地、離垢地、發光地、焰慧地、難勝地、現前地、遠行地、不動地、善慧地、
法雲地也。）

<xa>變化土</xa>
　　變化土者，即應身如來變化之土也。謂佛以不思議神力，隨諸眾生善惡之業，變現淨穢
之土，方便設化是也。

<xa>地有蟲</xa>
　　謂一切地上皆有諸蟲，或伏或走。佛以護生之心，恐傷其命，故行時足不至地。鈔云：
世尊履地，去地四指。是也。

<xa>地有生草</xa>
　　謂一切地上有草，依之生長。佛欲全其生意，故行時足不至地也。

<xa>現神通力</xa>
　　謂佛現神通之力，飛行自在，履空如地，故行時足不至地也。

<xa>不貪珍味，美惡均等</xa>
　　謂如來乞食，入諸聚落，隨施所得，不貪珍味，若美若惡，而無分別，是名不貪珍味，
美惡均等。
<pb n="882"/>

<xa>為破我慢，貴賤同遊</xa>
　　謂如來乞食，為破我慢自高，於富貴貧賤等家，皆無揀擇，是名破我慢，貴賤同遊。

<xa>慈悲平等，大作利益</xa>
　　謂如來無有飢渴羸損瘦乏等苦，為眾生故，以平等慈悲，現行乞食，廣作利益，是名慈
悲平等，大作利益。

<xa>為女人入城</xa>
　　謂一切女人女子，皆為父母及夫主所拘，不得輒自出入，思仰如來，無由得見。是故如
來入城，令彼女人，皆得瞻敬。觀佛三昧海經云：若能暫見如來，相好光明，除六十劫生死
之罪，獲無量福。未來生處，必見彌勒。（梵語彌勒，華言慈氏。）

<xa>為病人入城</xa>
　　謂如來於病人所，常興救濟之心，令其離苦得樂，是故入城乞食之時，凡有病苦者，因
得瞻視，令其病差，發菩提心。

<xa>欲令人見相好入城</xa>
　　謂如來福慧莊嚴，具足三十二相、八十種好，微妙難思，人得瞻仰，則罪滅福生，是故
入城，令人普見。（三十二相者，足安平相、千輻輪相、手指纖長相、手足柔軟相、手足縵
網相、足跟滿足相、足趺高好相、腨如鹿王相、手過膝相、馬陰藏相、身縱廣相、毛孔生青
色相、身毛上靡相、身金色相、身光面各一丈相、皮膚細滑相、七處平滿相、兩腋滿相、身
如師子相、身端直相、肩圓滿相、四十齒相、齒白齊密相、四牙白淨相、頰車如師子相、咽
中津液得上味相、廣長舌相、梵音深遠相、眼色如金精相、眼睫如牛王相、眉間白毫相、頂
肉髻成相也。八十種好，一指爪狹長、二手足指圓、三手足各等無差、四手足圓滿、五筋脈
盤結、六兩踝深隱、七行步正直、八行步威容齊整、九行步安平、十行步有儀、十一回身顧
視、十二支節殊勝、十三骨節交結、十四膝輪圓滿、十五隱處妙好、十六身支潤滑、十七身
容敦肅、十八身支堅固、十九身支安定、二十身相端嚴、二十一身有圓光、二十二腹形方正
、二十三臍深右旋、二十四臍厚妙相、二十五肌膚勻淨、二十六手掌充滿、二十七手文深長
、二十八唇色紅潤、二十九面門圓滿、三十舌相長廣、三十一發聲威震、三十二音韻美妙、
<pb n="883"/>
三十三鼻高修直、三十四諸齒方整、三十五諸牙明潔、三十六目廣清淨、三十七眼相修廣、
三十八眼睫齊整、三十九雙眉修長、四十雙眉綺靡、四十一雙眉高朗、四十二耳厚修長、四
十三兩耳相好、四十四容儀端麗、四十五額廣圓滿、四十六身份殊勝、四十七首發修長、四
十八首髮香潔、四十九首發齊整、五十首發堅固、五十一首發光滑、五十二身份堅實、五十
三身體莊嚴、五十四諸竅清淨、五十五身力充美、五十六身相嚴好、五十七面輪修廣、五十
八顏貌舒泰、五十九面顏光澤、六十身支嚴淨、六十一毛孔出香、六十二面門出香、六十三
首相妙好、六十四身毛纖柔、六十五法音圓辯、六十六頂相高妙、六十七指網分明、六十八
行不履地、六十九神力自持、七十威德遠震、七十一音聲和雅、七十二觀機說法、七十三一
音演說、七十四次第說法、七十五等觀有情、七十六先觀後作、七十七相好具足、七十八頂
骨堅實、七十九顏容奇妙、八十胸臆妙好。）

<xa>不能免定業</xa>
　　不能免定業者，謂佛能空一切相，斷一切眾生之惡，而不能自免定業也。（定業者，決
定之業，即木槍馬麥等報是也。）

<xa>不能度無緣</xa>
　　不能度無緣者，謂佛能化導一切眾生，而不能度無緣之人也。

<xa>不能盡生界</xa>
　　不能盡生界者，謂佛能度世間一切眾生，而不能令眾生界盡也。

<xa>神通奇特</xa>
　　謂佛世尊妙應群機，現大神變，不可思議，使一切眾生及諸邪魔外道咸歸正化，是為神
通奇特。

<xa>慧心奇特</xa>
　　謂佛之智慧心光湛寂，照了一切諸法，成就一切種智，是為慧心奇特。

<xa>攝受奇特</xa>
　　謂佛善知眾生諸根利鈍，隨機攝受，開導教化，令彼咸聞法要，進修妙行，出離生死，
<pb n="884"/>
是為攝受奇特。

<xa>隨自意語</xa>
　　謂佛隨順自意，說自所證一實等法，故名隨自意語。

<xa>隨他意語</xa>
　　謂佛一向隨順他機之意，說於方便之法，導引眾生，故名隨他意語。

<xa>隨自他意語</xa>
　　謂佛為眾生說法，半隨自證之意，半隨他機之意，名隨自他意語。

<xa>我慢高山</xa>
　　謂外道之人，多起邪見，我慢貢高，如山峻聳，雖聞正法，非惟不信，復有謗法之過，
招其惡報，是故不為轉法輪也。

<xa>五欲淤泥</xa>
　　謂諸凡夫貪着色聲香味觸五欲之境，沉溺污穢，如在淤泥，自非身心清淨，則不能受法
，是故不為轉法輪也。

<xa>邪見稠林</xa>
　　謂外道凡夫執種種見，有如稠林茂密，而於正法不能信受，是故不為轉法輪也。

<xa>身輪</xa>
　　身輪亦名神通輪。謂佛說法，必先現神通，警動眾生機情，令生正信也。

<xa>口輪</xa>
　　口輪亦名正教輪。謂佛所說之法，無不為令眾生翻邪歸正，依教修行也。

<xa>意輪</xa>
　　意輪亦名記心輪。謂佛說法，先以意輪鑒知眾生根器利鈍，隨宜演說，無有差謬也。
<pb n="885"/>

<xa>身密</xa>
　　謂如來處大會中，眾見佛身，或黃金色，或白銀色，或雜寶色，或長丈六，或長一里十
里，乃至現大神變，皆不可思議，故名身密。

<xa>語密</xa>
　　語密即口密也。謂佛說法之時，或一里外聞佛音聲，或十里、或百千萬里外聞佛音聲。
又一會中，或聞說佈施，或聞說持戒等，各各隨心所聞，皆不可思議，故名語密。

<xa>意密</xa>
　　謂佛常處寂定，凡所思惟觀察，皆不可思議，故名意密。

<xa>泥龕塑像為佛寶</xa>
　　泥龕塑像者，佛滅度後，以泥木雕塑為像，住世不絕，是為佛寶也。

<xa>黃卷赤軸為法寶</xa>
　　黃卷赤軸者，即今大藏經卷是也。以其住世不滅，是為法寶也。

<xa>剃髮染衣為僧寶</xa>
　　剃髮染衣者，謂剃除鬚髮，著染色衣，即世間之僧，以能流通佛法，是為僧寶也。

<xa>佛寶</xa>
　　佛，梵語具雲佛陀，華言覺。謂性體靈覺，照了諸法，非空非有，是名佛寶。

<xa>法寶</xa>
　　法即軌持之義。謂法性寂滅，而恆沙性德，皆可軌持，是名法寶。

<xa>僧寶</xa>
　　僧，梵語具雲僧伽，華言和合眾。謂恆沙妙德，性相不二，理事和合，是名僧寶。

<pb n="886"/>
<xa>佛寶</xa>
　　謂佛初於菩提樹下成道，但示丈六之身，及說華嚴經時，現為盧舍那尊特之身，是為佛
寶。（梵語菩提，華言道。梵語盧舍那，華言淨滿。）

<xa>法寶</xa>
　　謂五時所說大乘小乘經律論藏，是為法寶。（五時者，華嚴時、鹿苑時、方等時、般若
時、法華涅槃時也。）

<xa>僧寶</xa>
　　謂稟佛教法，修因得果，即聲聞、緣覺、菩薩，是為僧寶。（聲聞因聞佛聲教而得悟道
；緣覺因觀十二因緣而得覺悟；菩薩，梵語具雲菩提薩埵，華言覺有情。）

<xa>佛寶</xa>
　　謂佛具十身名相，差別不同，故名佛別相也。（十身者，菩提身、願身、化身、力持身
、相好莊嚴身、威勢身、意生身、福德身、法身、智身也。）

<xa>法寶</xa>
　　謂佛說一大藏典，具教法、理法、行法、果法，名相不同，故名法別相也。（教即經教
，理即性理，行即行業，果即果位也。）

<xa>僧寶</xa>
　　謂文殊、普賢諸大菩薩乃至三賢、十聖，各各修證地位不同，故名僧別相也。（三賢者
，十住、十行、十迴向諸位菩薩也；十聖者，十地菩薩也。）

<xa>大乘佛寶</xa>
　　佛，梵語具雲佛陀，華言覺，謂自覺、覺他、覺行圓滿。具足三身、十身，能現無邊相
好，是名大乘佛寶。（三身者，法身、報身、應身也。十身者，菩提身、願身、化身、力持
身、相好莊嚴身、威勢身、意生身、福德身、法身、智身也。）

<xa>大乘法寶</xa>
<pb n="887"/>
　　法即軌則之義。謂如來所說中道實相，及人法二空之理，乃至無量勝妙法門，能令眾生
軌則此法，而成正覺，是名大乘法寶。

<xa>大乘僧寶</xa>
　　梵語僧伽，華言和合眾。謂十住、十行、十迴向、十地等菩薩，不著有無二邊，而與中
道之理和合，是名大乘僧寶。（十住者，發心住、治地住、修行住、生貴住、方便具足住、
正心住、不退住、童真住、法王子住、灌頂住也。十行者，歡喜行、饒益行、無嗔恨行、無
盡行、離癡亂行、善現行、無著行、尊重行、善法行、真實行也。十迴向者，救一切眾生離
眾生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴
向、隨順等觀一切眾生迴向、真如相迴向、無縛解脫迴向、法界無量迴向也。十地者，歡喜
地、離垢地、發光地、焰慧地、難勝地、現前地、遠行地、不動地、善慧地、法雲地也。）

<xa>小乘佛寶</xa>
　　謂如來隱其無量功德莊嚴之身，示現丈六紫金之相，以應聲聞、緣覺、人、天等機，是
名小乘佛寶。

<xa>小乘法寶</xa>
　　謂阿含等經，為聲聞說四諦教，為緣覺說十二因緣教，令其依之而修，超凡入聖，是名
小乘法寶。（梵語阿含，華言無比法。四諦者，苦諦、集諦、滅諦、道諦也。十二因緣者，
一無明、二行、三識、四名色、五六入、六觸、七受、八愛、九取、十有、十一生、十二老
死也。）

<xa>小乘僧寶</xa>
　　謂依四諦十二因緣而修斷見、思惑，證真空理，而成聲聞四果、四向，及緣覺之僧，是
名小乘僧寶。（見、思惑者，意根對法塵而起分別，曰見惑；眼耳鼻舌身貪愛色聲香味觸，
曰思惑。四果者，一須阤洹，華言入流；二斯陀含，華言一來；三阿那含，華言不來；四阿
羅漢，華言無生。四向者，一須阤洹向、二斯陀含向、三阿那含向、四阿羅漢向。向者，謂
未入此果而將向入也。）

<xa>毗盧遮那佛</xa>
<pb n="888"/>
　　梵語毗盧遮那，華言徧一切處。謂煩惱體淨，眾德悉備，身土相稱，徧一切處。能為色
相所作依止，具無邊際真實功德，是一切法平等實性，即此自性，亦名法身。佛，梵語具雲
佛陀，華言覺，謂理性之體，本來覺了也。

<xa>普賢菩薩</xa>
　　普賢者，謂其居伏道之頂，體性週徧曰普；斷道之後，鄰於極聖，曰賢。菩薩者，梵語
具雲菩提薩埵，華言覺有情，謂覺悟一切有情眾生也。（伏道者，伏即潛伏之義。謂普賢能
伏初起微細無明，居等覺位，在眾菩薩之首，故云伏道之頂。斷道者，謂斷初起微細無明惑
也。鄰者，近也。極聖者，佛也。）

<xa>文殊師利</xa>
　　梵語文殊師利，華言妙德。謂明見佛性，具足法身般若，解脫三德，不可思議，故名妙
德也。

<xa>如來</xa>
　　謂諸如來出現世間，闡揚大法，化諸眾生，出離生死，令得無量義利安樂，是為眾生之
師範也。

<xa>阿羅漢</xa>
　　梵語阿羅漢，華言無學。謂阿羅漢諸漏已盡，梵行具足，出現世間，開示四諦，令諸眾
生脫離生死，皆得無量義利安樂，是為眾生之師範也。（四諦者，苦諦、集諦、滅諦、道諦
也。）

<xa>有學弟子</xa>
　　有學者，煩惱未盡，有法可學也。謂初果須阤洹、二果斯陀含、三果阿那含，精修梵行
，具足多聞，於諸經典善知法義；出現世間，開示四諦，令諸眾生出離生死，皆得無量義利
安樂，是為眾生之師範也。（梵語須陀洹，華言入流；梵語斯陀含，華言一來；梵語阿那含
，華言不來。）

<xa>修多羅藏</xa>
<pb n="889"/>
　　梵語修多羅，華言契經。契，合也。謂上契諸佛之理，下契眾生之機，故名契經也。

<xa>毗柰耶藏</xa>
　　梵語毗柰耶，華言律，又云善治。謂能治眾生之惡，如世法律則能斷決重輕之罪，故名
律也。

<xa>阿毗達磨藏</xa>
　　梵語阿毗達磨，亦名阿毗曇，華言論。論者，論議也。瑜伽論云：問答抉擇諸法性相，
故名論也。（梵語瑜伽，華言相應。）

<xa>大乘經藏</xa>
　　經，法也，常也。謂華嚴等諸大乘經，唯談法界中道之理，詮示大乘菩薩修行證果之法
，是名大乘經藏。

<xa>大乘律藏</xa>
　　律，即法也。謂梵網等經，唯制大乘菩薩所持之戒，是名大乘律藏。

<xa>大乘論藏</xa>
　　論即論議。謂起信等論，唯抉擇詮辯大乘菩薩修證之法，是名大乘論藏。

<xa>小乘經藏</xa>
　　謂阿含等經，唯談真空寂滅之理，詮示聲聞、緣覺修行證果之法，是名小乘經藏。（梵
語阿含，華言無比法。）

<xa>小乘律藏</xa>
　　謂四分等律，唯制小乘之人，即聲聞、緣覺所持之戒，是名小乘律藏。（四分者，一比
丘法、二比丘尼法、三受戒法、四滅諍法也。）

<xa>小乘論藏</xa>
　　謂俱舍等論，唯抉擇詮辯小乘聲聞、緣覺修證之法，是名小乘論藏。（梵語俱舍，華言
<pb n="890"/>
藏，謂有包含攝持之義也。）

<xa>隱覆藏</xa>
　　謂諸眾生本有真如法身之理，在第八識中，為無明煩惱之所隱覆，而不能見，故名隱覆
藏。

<xa>含攝藏</xa>
　　謂第八識為染淨之所依止，以能含藏一切善惡種子，故名含攝藏。

<xa>出生藏</xa>
　　謂第八識為染淨之本，遇緣熏習，則能出生世間、出世間，有情無情等法，故名出生藏
。

<xa>經詮定學</xa>
　　謂阿含等經所明，皆是安心之法，依此攝心即不散亂。又佛凡說經，必先入定，故云經
詮定學。（梵語阿含，華言無比法。）

<xa>律詮戒學</xa>
　　謂毗尼律藏，因事制戒，專用防止身口惡法。又戒是所詮之行，律是能詮之教，故云律
詮戒學。（梵語毗尼，華言善治，又言滅。）

<xa>論詮慧學</xa>
　　謂阿毗曇等論，抉擇辯論一切法義，皆以智慧分別，故云論詮慧學。（梵語阿毗曇，華
言無比法。）

<xa>教經通別</xa>
　　教即聖人對機所說一切言教也。夫教本應機，機宜不同；部部別異，故名教別；諸部雖
異，通是佛說，故名教通。所謂從緣故教別，從說故教通也。（部部者，經教部類也。）

<xa>行經通別</xa>
<pb n="891"/>
　　行即依教修行，亦進趣之義也。泥洹真法寶，眾生以種種門入，教既為門不同，行則所
入亦異，所入之門雖異，所契之理則同。所謂從能契故行別，從所契故行通也。（梵語泥洹
，亦云涅槃，華言滅度。）

<xa>理經通別</xa>
　　理即一切言教所詮之義理也，理則不二，名字非一，故智論云：般若是一法，佛說種種
名。如或言實相，或言法界等。名異故別，理一故通；所謂理從名故別，名從理故通也。

<xa>法說周</xa>
　　法說周者，佛為上根之人，作三乘一乘說；開三乘之權，顯一乘之實。即方便品中所談
是也。（三乘者，聲聞乘、緣覺乘、菩薩乘也。）

<xa>譬喻周</xa>
　　譬喻周者，佛為中根之人，於上法說周中不悟，更作三車一車說。初許三車，是施權；
後等賜大車，是顯實。即譬喻品中所談是也。（三車者，羊車、鹿車、牛車也。）

<xa>宿世因緣周</xa>
　　宿世因緣周者，佛為下根之人，於上法、譬二周之中，不能解了，遂說宿世，曾於大通
智勝佛時，同下一乘之種，令其得悟。即化城喻品中所談是也。

<xa>為蓮故華</xa>
　　為蓮故華有二喻：一喻為實施權，謂蓮以喻實，華以喻權。蓋譬如來為一乘之實，而施
三乘之權。故經云：雖示種種道，其實為佛乘。是也。二喻從本垂跡，謂蓮以喻本，華以喻
跡。蓋譬如來從久成佛之本，而施今日設化之跡。故經云：我實成佛以來，久遠若斯，但教
化眾生，作如是說，我少出家，得三菩提。是也。（三乘者，菩薩乘、緣覺乘、聲聞乘也。
梵語三菩提，華言正道。）

<xa>花開蓮現</xa>
　　花開蓮現，亦有二喻：一喻開權顯實，謂華開喻開權，蓮現喻顯實。蓋譬如來開三乘之
權，而顯一乘之實。故經云：開方便門，示真實相。是也。二喻開跡顯本，謂花開喻開跡，
<pb n="892"/>
蓮現喻顯本。蓋譬如來開今日近成之跡，而顯久遠成佛之本。故經云：一切世間，皆謂我今
始得道，我實成佛以來無量無邊那由他劫。是也。（梵語那由他，華言萬億。）

<xa>花落蓮成</xa>
　　花落蓮成，亦有二喻：一喻廢權立實。謂華落喻廢權，蓮成喻立實。蓋譬如來廢棄三乘
之權，而建立一乘之實。故經云：正直捨方便，但說無上道。是也。二喻廢跡立本，謂華落
喻廢跡，蓮成喻立本。蓋譬如來廢今日近成之跡，而立久遠成佛之本。故經云：諸佛如來，
法皆如是，為度眾生，皆實不虛。是也。

<xa>序分</xa>
　　序即序述，亦次序也。有通序、別序。通序者，謂如是我聞。一時，佛在某處，與某大
眾俱。此是通序。以一切經初同有此序，故名通也。別序者，蓋佛說經，必有由致。如楞嚴
經由阿難遭摩登伽幻術之緣，佛因提獎阿難及摩登伽歸來佛所，故說是經，是名別序。而言
別者，以諸經所說，各有緣起不同，故名別也。雖分通別，總名序分。

<xa>正宗分</xa>
　　宗即主也，亦要也。蓋佛說經，必以正說為主；又正明一經要義故也。如楞嚴經第一卷
，從阿難見佛，頂禮悲泣，下征心辨見，分別真妄，會萬法歸如來藏，乃至說咒立壇，遠離
魔事，令阿難大眾除惑證道，至第十卷，重研五陰，知有涅槃，不戀三界等。此是一經正說
，故名正宗分。（五陰者，色陰、受陰、想陰、行陰、識陰也。三界者，欲界、色界、無色
界也。）

<xa>流通分</xa>
　　流則不滯，通則不壅。謂正說既陳，務傳後世，利益眾生，用使正法之源流通而不壅也
。如楞嚴經，自阿難，若復有人，徧滿十方所有虛空，盈滿七寶，持以奉上微塵諸佛，至作
禮而去。此乃較量持經福勝，勸讚讀誦，流傳無盡，故名流通分。（七寶者，金、銀、琉璃
、玻璃、硨磲、碼瑙、赤真珠也。）

<xa>教起因緣分</xa>
　　謂如來說教，必有發起因緣。此佛地經，佛告妙生菩薩，有五種法，攝大覺地，而說是
<pb n="893"/>
經，即教起因緣分。（五種法者，一清淨法界智、二大圓鏡智、三平等性智、四妙觀察智、
五成所作智也。）

<xa>聖教所說分</xa>
　　謂因緣分後，正顯聖教所說法門。此佛地經，從妙生當知下，至令入聖教，成熟解脫，
即聖教所說分。

<xa>依教奉行分</xa>
　　謂聞聖教所說，時眾信受奉行。此佛地經，從薄伽梵說是經已，至經盡，文即依教奉行
分。

<xa>初善</xa>
　　初善者，序分居初，故名初善。如經序品，為序分是也。

<xa>中善</xa>
　　中善者，正說分居中，故名中善。如經方便品至分別功德品十九行偈，為正說分是也。

<xa>後善</xa>
　　後善者，流通分居後，故名後善。如經分別功德品十九行偈後至經盡，為流通分是也。

<xa>慈悲室</xa>
　　謂弘經之人，當須具大慈悲，覆護一切眾生。以大慈故，則能與眾生之樂；以大悲故，
則能拔眾生之苦。慈悲覆物，喻之如室。故經云：大慈悲為室也。

<xa>忍辱衣</xa>
　　謂弘經之人，當行忍辱之行，遮蔽一切眾生惡障及煩惱等丑，喻之如衣。故經云：柔和
，忍辱衣也。

<xa>法空座</xa>
　　謂弘經之人，當了一切法空，亦無我為能說。若安心於空，方能安他。安他安己，喻之
<pb n="894"/>
如座。故經云：諸法空為座也。

<xa>性淨涅槃</xa>
　　謂諸法實相之理，不可染，不可淨；不染即不生，不淨即不滅。不生不滅，名性淨涅槃
。（諸法實相者，十界因果之法，本來離虛妄相，相相皆實，故名實相。不可染、不可淨者
，謂實相之理，惑不能染，智不能淨。不染即不生者，既無惑染，豈有法生；不淨即不滅者
，既非智淨，豈有法滅。是故名為不生不滅。）

<xa>圓淨涅槃</xa>
　　智極故名圓，惑盡故名淨。據性而言，雖無染淨；約修而說，惑智宛然。智若契理，惑
畢竟不生，智畢竟不滅；不生不滅，名圓淨涅槃。（惑智宛然者，惑即所斷之煩惱，智即能
斷煩惱之智慧也。）

<xa>方便淨涅槃</xa>
　　方便猶善巧也。謂智能契理，即照群機，照必垂應，機感即生，此生非生；機緣既盡，
應身即滅，此滅非滅；不生不滅，名方便淨涅槃。（此生非生者，謂機感即生，心常寂滅也
；此滅非滅者，謂緣盡即滅，應用常興也。）

<xa>實相般若</xa>
　　謂本覺之體，非寂非照，離虛妄相，名為實相，即一切種智也。（非寂非照者，寂謂寂
靜，照謂照明，寂照皆言非者，用遮二邊，以顯中道實相之德也。一切種智者，謂知一切諸
佛之道，知一切眾生之因種也。）

<xa>觀照般若</xa>
　　謂觀照之德，非照而照，了法無相，名為觀照，即一切智也。（非照而照者，照謂照明
，謂理本非照，因觀而照，以顯觀照之德也。一切智者，謂能知一切內法內名，一切外法外
名也。）

<xa>方便般若</xa>
　　方便，猶善巧也。謂方便之德，非寂而寂，善巧分別諸法，名為方便，即道種智也。（
<pb n="895"/>
非寂而寂者，寂謂寂靜，以寂靜故，了一切法皆從因緣而生，性本空寂，以顯方便之德也。
道種智者，謂能用諸佛一切道法，發起一切眾生善種故也。）

<xa>理乘</xa>
　　謂理性虛通，自然荷運諸法，故名理乘。（荷，負也；運，動也。無法不具，故名荷；
能至極果，故名運。）

<xa>隨乘</xa>
　　謂智隨理境，如蓋隨函，隨理荷運，故名隨乘。

<xa>得乘</xa>
　　得者，得果得機也。謂得果，故自解脫；得機，故令他解脫；故名得乘。（得果者，得
妙覺極果；得機者，得所化之機眾也。）

<xa>真性菩提</xa>
　　真名不偽，性名不改。不偽不改，名為真性。以此真性為道，故名真性菩提。

<xa>實智菩提</xa>
　　謂能照真性之智，稱理不虛，名為實智。以此實智為道，故名實智菩提。

<xa>方便菩提</xa>
　　謂善巧隨機，化用自在，名為方便。以此方便為道，故名方便菩提。

<xa>聲聞菩提</xa>
　　謂聲聞之人發菩提心也。經云：若人在於聲聞行中，雖已自發菩提之心，而不勸化眾生
髮菩提心，亦不習學大乘經義。以是行故，獨得解脫，是名聲聞菩提。

<xa>緣覺菩提</xa>
　　謂緣覺之人發菩提心也。經云：若人在於緣覺行中，雖已自發菩提之心，而不勸化眾生
髮菩提心，亦不習學大乘經義。以是行故，獨得解脫，是名緣覺菩提。
<pb n="896"/>

<xa>諸佛菩提</xa>
　　謂諸佛於因中發菩提心也。經云：若人自發菩提心已，復能勸諸眾生髮菩提心，習學大
乘法義，自既解脫，亦令眾生解脫，是名諸佛菩提。

<xa>示轉</xa>
　　示即指示，如雲此是苦，此是集，此是滅，此是道，是名示轉。（苦者，生死逼迫之苦
也；集者，積集煩惱惑業也；道者，戒定慧之道也；滅者，涅槃寂滅之樂也。）

<xa>勸轉</xa>
　　勸，即勸勉也。如雲此是苦，汝應知；此是集，汝應斷；此是滅，汝應證；此是道，汝
應修；是名勸轉。

<xa>證轉</xa>
　　證，驗也。謂引己所證，以驗之也。如雲此是苦，我已知，不復更知；此是集，我已斷
，不復更斷；此是滅，我已證，不復更證；此是道，我已修，不復更修，是名證轉。

<xa>無常印</xa>
　　謂世間生死及一切法，皆是無常。眾生不了，於無常法中執為常想，是故佛說無常，破
其執常之倒，是名無常印。

<xa>無我印</xa>
　　謂世間生死及一切法，皆是因緣和合而有，虛假不實，本無有我。眾生不了，於一切法
強立主宰，執之為我；是故佛說無我，破其著我之倒，是名無我印。

<xa>涅槃印</xa>
　　梵語涅槃，華言滅度。謂一切眾生不知生死是苦，而更起惑造業，流轉三界。是故佛說
涅槃之法，令其出離生死之苦，而得寂滅之樂，是名涅槃印。（三界者，欲界、色界、無色
界也。）

<pb n="897"/>
<xa>聞持陀羅尼</xa>
　　謂得此陀羅尼者，於一切語言諸法，耳之所聞，皆不忘失，是名聞持陀羅尼。

<xa>分別陀羅尼</xa>
　　謂得此陀羅尼者，於一切眾生，一切諸法，分別不錯，是名分別陀羅尼。

<xa>入音聲陀羅尼</xa>
　　謂得此陀羅尼者，聞一切眾生惡言罵詈，心不憎恨，聞一切眾生善言讚歎，心不搖動，
是名入音聲陀羅尼。

<xa>總持無礙</xa>
　　謂菩薩獲大總持，於種種善法，持令不失；種種惡法，持令不生。故一切言語諸法分別
悉知，皆不忘失，無所罣礙，是為總持無礙。

<xa>辯才無礙</xa>
　　謂菩薩獲大辯才，於大小乘種種諸法，隨眾生機，縱辯宣揚，悉使通達，皆無疑礙，是
為辯才無礙。

<xa>道法無礙</xa>
　　謂菩薩獲大智慧，於大小乘一切道法及世間種種語言文字，悉能通達，照了無礙，是為
道法無礙。

<xa>恩德</xa>
　　謂如來乘大願力，救護眾生，猶如赤子，是為恩德。

<xa>斷德</xa>
　　斷德亦名解脫。謂如來斷除一切煩惱惑業，淨盡無餘，是為斷德。

<xa>智德</xa>
　　智即智慧。謂如來以平等智慧，照了一切諸法，圓融無礙，是為智德。
<pb n="898"/>

<xa>法身德</xa>
　　法即軌法，謂諸佛由軌法而得成佛，故名法身。此之法身，在諸佛不增，在眾生不減。
眾生迷之而成顛倒，諸佛悟之而得自在。迷悟雖殊，體性恆一，具足常樂我淨，是名法身德
。

<xa>般若德</xa>
　　梵語般若，華言智慧。謂佛究竟始覺之智，而能覺了諸法不生不滅，清淨無相，平等無
二，不增不減，具足常樂我淨，是名般若德。

<xa>解脫德</xa>
　　不系名解，自在名脫。謂佛永離一切業累之縛，得大自在，具足常樂我淨，是名解脫德
。

<xa>翻苦身成法身德</xa>
　　謂於生滅無常之身，若能觀察五蘊本空，不生不滅，即成法身，故名翻苦身成法身德。
（五蘊者，色蘊、受蘊、想蘊、行蘊、識蘊也。）

<xa>翻煩惱成般若德</xa>
　　梵語般若，華言智慧。謂於意根所起諸惑，若能觀察惑體本空，自性不實，於一切法無
不了達，即成智慧，故名翻煩惱成般若德。

<xa>翻結業成解脫德</xa>
　　解脫即自在之義。謂於身口所作諸業，若能觀察其性本空，則無繫縛之相，於一切法無
不自在，即成解脫，故名翻結業成解脫德。

<xa>空解脫門</xa>
　　謂觀一切法，皆從因緣和合而生，自性本空，無我、我所，若能如是通達，則於諸法而
得自在，故名空解脫門。（我者，眾生於五陰身中，強立主宰，名之為我。我所者，眾生妄
執五陰之身及男女、資生等物，皆名我所。五陰者，色陰、受陰、想陰、行陰、識陰也。）
<pb n="899"/>

<xa>無相解脫門</xa>
　　謂既知一切法空，故觀男女、一異等相，實不可得；若能如是通達諸法無相，即得自在
，故名無相解脫門。

<xa>無作解脫門</xa>
　　無作，又云無願。謂若知一切法無相，則於三界無所願求；若無願求，則不造作生死之
業；若無生死之業，即無果報之苦而得自在，故名無作解脫門。（三界者，欲界、色界、無
色界也。）

<xa>虛空無為</xa>
　　虛空即無礙之義。謂真空之理，不為惑染之所障礙，故名虛空無為。

<xa>擇滅無為</xa>
　　擇即揀擇，滅即寂滅。謂聲聞之人，用智揀擇，遠離見、思繫縛，即證寂滅真空之理，
是名擇滅無為。

<xa>非擇滅無為</xa>
　　謂聲聞之人，證果之後，諸惑不復續起，自然契悟寂滅真空之理，不假揀擇，故名非擇
滅無為。

<xa>毗尼</xa>
　　梵語毗尼，華言善治。謂能治貪瞋癡等惡也。又言調伏，謂能調練三業，制伏過非也。
（三業者，身業、口業、意業也。）

<xa>尸羅</xa>
　　梵語尸羅，華言止得。謂能止惡、得善也。又名戒，戒以防止為義，以能防止身口意諸
不善業故也。

<xa>波羅提木叉</xa>
<pb n="900"/>
　　梵語波羅提木叉，華言解脫。謂能遠離惑業繫縛，而得自在也。

<xa>百論</xa>
　　僧肇法師云：佛入滅後八百餘年，外道紛然，異端競起，邪辯逼真，殆亂正道。有提婆
菩薩乃作斯論，所以防正閑邪，大明於宗極者矣。論有百偈，故名百論。（梵語提婆，華言
天，龍樹弟子也。）

<xa>中論</xa>
　　中論即觀論也。僧睿法師云：論有五百偈，龍樹菩薩之所造也。以中為名者，照其實也
；以論為稱者，盡其言也。實非名不悟，故寄中以宣之；言非釋不盡，故假論以明之也。蓋
因修行之人，內心滯惑，或生於倒見，或執於偏悟，故作此論，折之以中道之理，令二邊之
相，即真俗之不二，故名中論。（二邊者，即空、有二邊也。真、俗者，即真諦、俗諦也。
）

<xa>十二門論</xa>
　　十二門論，亦龍樹菩薩所造也。而言十二者，總眾枝之大數也。門者，開通無滯之稱也
。論者，欲以窮其源，盡其理也。故始自觀因緣門，終至觀門，總有十二。其中所明，則有
無兼暢，事無不盡，理無不備，故名十二門論。（十二門：因緣門、有無果門、緣門、相門
、有無相門、異門、有無門、性門、因果門、作門、三時門、生門也。）

<xa>戒學</xa>
　　戒者，禁戒也。謂能防止身口意所作之惡業，故名戒學。

<xa>定學</xa>
　　定者，禪定也。謂能攝散澄神，見性悟道，故名定學。

<xa>慧學</xa>
　　慧者，智慧也。謂能斷除煩惱，顯發本性，故名慧學。

<xa>歸依佛</xa>
<pb n="901"/>
　　梵語佛陀，華言覺。自覺、覺他，故名佛也。歸者，反還之義。謂反邪師，還事正師也
。依者，憑也。憑佛大覺，得出三途及三界生死。故經云：歸依於佛，終不更歸依其餘外道
、天神也。（三途者，刀途、血途、火途也。三界者，欲界、色界、無色界也。）

<xa>歸依法</xa>
　　法即軌則之義。謂佛所說，若教若理，可為眾生修行軌則，故言法也。歸者，反邪法，
還修正法也。依者，憑佛所說教法，得出三塗及三界生死。故經云：歸依於法者，永離於殺
害也。

<xa>歸依僧</xa>
　　梵語僧伽，華言和合眾，謂出家三乘之人，其心與佛所說事理之法和合，故名僧也。歸
者，反外道邪行之侶，歸心出家三乘正行之伴也；依者，憑信出家正行之伴，得出三塗及三
界生死。故經云：歸依於僧者，永不復更歸依其餘外道也。

<xa>有覺有觀三昧</xa>
　　謂初心在禪曰覺，細心分別禪味曰觀。以空、無相、無作相應心入於初禪，則一切覺、
觀皆悉正直，故名有覺有觀三昧。（空、無相、無作，即三解脫門也。）

<xa>無覺有觀三昧</xa>
　　謂以空、無相、無作相應心將入二禪之時，覺知之心已亡，分別禪味之念猶在。一切定
觀皆悉正直，故名無覺有觀三昧。

<xa>無覺無觀三昧</xa>
　　謂以空、無相、無作相應心入於三禪乃至滅受想定時，覺知之心、分別禪味之念俱亡，
故名無覺無觀三昧。

<xa>分修三昧</xa>
　　謂定、慧二分，隨修一分也。或修定不修慧，或修慧不修定，是名分修三昧。（梵語三
昧，華言調直定，亦名正定、正受。）

<pb n="902"/>
<xa>共修三昧</xa>
　　謂修定亦兼修慧，修慧亦兼修定，是名共修三昧。

<xa>聖正三昧</xa>
　　自初果須陀洹已去，聖位所修，名為聖正。謂以定修心，因慧能破煩惱；以慧修心，因
定能破煩惱。定慧一時具足，故名聖正三昧。（梵語須陀洹，華言預流。）

<xa>體真止</xa>
　　謂體達無明顛倒之妄，即是實相之真，是名體真止。

<xa>方便隨緣止</xa>
　　方便，猶善巧也。謂隨緣歷境，安心不動，是名方便隨緣止。

<xa>離二邊分別止</xa>
　　謂不分別生死、涅槃、有無等二邊之相，是名離二邊分別止。（梵語涅槃，華言滅度。
）

<xa>不放逸</xa>
　　謂修禪定而能止諸散亂，調伏諸根惡不善法，故心不放逸也。

<xa>莊嚴大智</xa>
　　謂修禪定，既得離諸散亂，則本性寂靜之慧，自然照朗，內外洞徹，於諸佛法，無不通
達；此之智慧，非定不發，是為莊嚴大智也。

<xa>得自在</xa>
　　謂修禪定，能滅一切煩惱散亂，即得身心寂靜，安隱快樂，而無罣礙，是為得自在也。

<xa>明利心中覺觀發相</xa>
　　謂修禪之人，宿無善根，現修定時，善法不起。但覺觀攀緣唸唸不住，三毒之中，或緣
貪，或緣嗔，或緣癡，如是經年纍月，而不得定。此為明利心中覺觀發相。
<pb n="903"/>

<xa>半明半昏覺觀發相</xa>
　　謂修禪之人，於攝念時，雖了覺觀煩惱唸唸不住，但隨所緣，或明或昏；明則覺觀攀緣
起諸思想，昏則無記瞪瞢，無所覺知，是為半明半昏覺觀發相。

<xa>一向沉昏覺觀發相</xa>
　　謂修禪之人，於修禪定時，心雖一向昏闇猶如睡眠，然於昏昏之中，切切攀緣覺觀不住
，是名沉昏覺觀發相。

<xa>外貪慾相</xa>
　　謂行人當修定時，於男於女，取其容貌，貪慾心生，唸唸不住，障諸禪定，是名外貪慾
相。

<xa>內外貪慾相</xa>
　　謂行人當修定時，欲心忽生，或緣他身相，或自緣己身，唸唸染著，而起貪愛，障諸禪
定，是名內外貪慾相。

<xa>徧一切處貪慾相</xa>
　　謂行人貪著如前內外之境，復於一切五塵境界資生物等，皆起貪愛之心，障諸禪定，是
名徧一切處貪慾相。（五塵者，色塵、聲塵、香塵、味塵、觸塵也。）

<xa>非理嗔相</xa>
　　謂行人修禪定時，嗔覺欻然而起，無問是理非理，他犯不犯；無故而發瞋恚，障諸禪定
，是為非理嗔相。

<xa>順理嗔相</xa>
　　謂行人修禪定時，外人實來惱我，以此為緣，生於嗔覺，相續不息；亦如持戒之人，見
非法者，而生瞋恚。嗔雖順理，亦障禪定，是為順理嗔相。

<xa>諍論嗔相</xa>
<pb n="904"/>
　　謂行人修禪定時，著己所解之法為是，謂他所行所說悉以為非。外人所說不順己情，即
惱覺心生，而起嗔恨，障諸禪定，是為諍論嗔相。

<xa>計斷常癡相</xa>
　　謂行人於修定時，忽然發邪思惟，分別我及諸法，為過去滅而有現在我耶？為過去不滅
而有現在我耶？因是思惟，見心即發，推尋三世。若謂是滅，即墮斷見；若謂不滅，即墮常
見。如是癡覺，唸唸不住，以此智辯，諍競戲論，作諸惡行，障於正定出世之法，是為計斷
常癡相也。

<xa>計有無癡相</xa>
　　謂行人於修定時，忽爾思惟分別，謂我及陰等諸法，為定有耶？為定無耶？如是推尋，
見心即發，隨見生執；障於正定，是為計有無癡相也。（陰者，五陰也。）

<xa>計世性癡相</xa>
　　謂行人於修定時，忽作是念，因有五陰，便有四大，與夫假名眾生及諸世界。如是思惟
，唸唸不住，即發智辯，能問能說，是非諍競，離真實道，但執計世間之性，而不能發諸禪
定，是名計世性癡相也。（五陰者，色陰、受陰、想陰、行陰、識陰也。四大者，地大、水
大、火大、風大也。）

<xa>四大增動病相</xa>
　　四大，地水火風也。一大不調，諸患並起。地大增故，腫結沉重，身體枯瘠等諸患生；
水大增故，痰癊脹滿，飲食不消等諸患生；火大增故，煎寒壯熱，支節皆疼等諸患生；風大
增故，虛懸戰掉，嘔吐氣急等諸患生，是為四大增動病相。

<xa>五臟生患之相</xa>
　　五臟，心肺肝脾腎也，若患從心生者，身必寒熱，口中常燥，心主口故。患從肺生者，
身體脹滿，四支煩疼，兼之鼻塞，肺主鼻故。患從肝生者，愁憂瞋恚，頭痛眼疼，肝主眼故
。患從脾生者，通身游風，[病-丙+習][病-丙+習]癢悶，飲食失味，脾主舌故。患
從腎生者，咽喉噎塞，腹脹耳滿，腎主耳故，是為五臟生患之相。（[病-丙+習]私習切
。）
<pb n="905"/>

<xa>五根中患相</xa>
　　五根，眼耳鼻舌身也。身患者，四體卒痛，百節酸疼。舌患者，或瘡或硬，飲食失味。
鼻患者，鼻常齆塞，及流濃涕。耳患者，或痛或聾，或嘈嘈然作聲。眼患者，或赤或疼，昏
花翳闇，是為五根中患相。（齆，烏貢切。）

<xa>沉昏闇蔽障</xa>
　　謂行人修定之時，沉昏瞪瞢，無所別知，由是障諸禪定，不得開發，名為沉昏闇蔽障。

<xa>惡念思惟障</xa>
　　謂行人修定之時，雖不沉昏，而惡念忽起，欲毀禁戒，作諸不善等事，因是障諸禪定，
不得開發，是為惡念思惟障。

<xa>境界逼迫障</xa>
　　謂行人修定之時，雖無如上沉昏、惡念等事，而身或卒痛，魔惱競起；或自見身陷入於
地，火來燒身；高崖墜落，猛虎奔逐；乃至羅剎諸惡相現，逼惱行人，令生驚怖，障諸禪定
，是名境界逼迫障。

<xa>聞慧</xa>
　　聞慧者，由於聽聞而生智慧也。謂從經論中聞，或從善知識處聞，以因聞故，能生無漏
聖慧也。

<xa>思慧</xa>
　　思慧者，由于思惟而生智慧也。謂若能思惟經論中及善知識處所聞法義，皆能生於無漏
聖慧也。

<xa>修慧</xa>
　　修慧者，由於修習而生智慧也。謂既已聞法，思惟義趣，即當隨順修習，因此修習，能
生無漏聖慧也。

<pb n="906"/>
<xa>一切智</xa>
　　謂於一切內法、內名，能知能解；一切外法、外名，亦能知能解，是名一切智，即聲聞
、緣覺之智也。（內法、內名者，謂理內所詮法相，及能詮名字，蓋佛教依理而說，故名理
內也。外法、外名者，即理外所詮法相，及能詮名字，蓋外道等違理橫計，故名理外也。）

<xa>道種智</xa>
　　謂能用諸佛一切道法，發起眾生一切善種，是名道種智，即菩薩之智也。

<xa>一切種智</xa>
　　謂能以一種智，知一切道，知一切種，是名一切種智，即佛之智也。（一切道者，一切
諸佛之道法也；一切種者，一切眾生之因種也。）

<xa>世間智</xa>
　　謂凡夫外道之智也。凡夫、外道等於一切法，種種分別，執著有無，而不能出離世間，
是名世間智。

<xa>出世間智</xa>
　　謂聲聞、緣覺之智也。聲聞、緣覺以一切智，修四諦行，而能出離世間，是名出世間智
。（一切智者，謂一切諸法皆能了達也。四諦者，苦諦、集諦、滅諦、道諦也。）

<xa>出世間上上智</xa>
　　謂佛、菩薩之智也。由佛、菩薩觀察一切諸法寂靜之相，不生不滅，得如來地，超出聲
聞、緣覺之智，是名出世間上上智。

<xa>本覺</xa>
　　謂一切眾生，自性清淨，心體本來覺了，離諸妄念，故名本覺。

<xa>始覺</xa>
　　謂本覺之體，忽起妄念，而成不覺，今始覺了一切諸法即是真如，平等不二，故名始覺
。
<pb n="907"/>

<xa>究竟覺</xa>
　　究竟即決定終窮之義也。謂能覺了染心之源，究竟終窮，同於本覺，故名究竟覺。

<xa>善性</xa>
　　謂第六識所起一切善法之性也。善有世間、出世間不同。世間善者，即五常、十戒等是
也；出世間善者，即四弘、六度等是也。此眾善法，皆由意根所緣，生成法則，故名善性。
（五常者，仁義禮智信也。十戒，即十善，謂不殺、不盜、不邪婬、不妄語、不兩舌、不惡
口、不綺語、不貪慾、不瞋恚、不邪見也。四弘者，即四弘誓願也。謂眾生無邊誓願度，煩
惱無盡誓願斷，法門無量誓願學，佛道無上誓願成。六度者，一佈施、二持戒、三忍辱、四
精進、五禪定、六智慧也。）

<xa>惡性</xa>
　　謂第六識所起一切惡法之性也。五逆、十惡等法，皆由意根所緣，生成法則，故名惡性
。（五逆者，弒父、弒母、弒阿羅漢、破和合僧、出佛身血也。十惡者，殺生、偷盜、邪婬
、妄語、兩舌、惡口、綺語、貪慾、瞋恚、邪見也。）

<xa>無記性</xa>
　　謂第六識所具一切不善不惡之性也。亦不屬善，亦不屬惡，初無記憶，皆由意根所緣，
生成法則，故名無記性。

<xa>自性住佛性</xa>
　　謂真如之理，自性常住，無有變改，即是一切眾生本有佛性，是名自性住佛性。

<xa>引出佛性</xa>
　　謂一切眾生，佛性雖具，必假修習智慧禪定之力，方能引發本有之性，是名引出佛性。

<xa>至得果佛性</xa>
　　謂修因滿足，則本有佛性，於證得果位之時，了了顯發，是名至得果佛性。

<pb n="908"/>
<xa>正因佛性</xa>
　　正謂中正，謂中必雙照三諦具足，名正因佛性。（中正者，離於邊邪也。雙照者，照空
照假也。空謂蕩一切相，即是真諦；假謂立一切法，即是俗諦。非空非假，即是中諦。故云
三諦具足。）

<xa>了因佛性</xa>
　　了謂照了。謂由前正因發此照了之智，智與理相應，故名了因佛性。

<xa>緣因佛性</xa>
　　緣即緣助，謂一切功德善根資助了因，開發正因之性，故名緣因佛性。

<xa>徧計自性</xa>
　　謂眾生迷惑，不了諸法本空，妄於我身及一切法，週徧計度，一一執為實有，故名徧計
自性。

<xa>依他自性</xa>
　　謂所有諸法，皆依眾緣相應而起，都無自性，唯是虛妄，故名依他自性。

<xa>圓成自性</xa>
　　謂真如自性，不遷不變，圓滿成就，故名圓成自性。

<xa>相無性</xa>
　　謂一切眾生，於世間之相，處處計著，執為實有。佛為除此妄執，說一切法皆無自性，
故名相無性。

<xa>生無性</xa>
　　謂一切諸法，皆托因緣和合而生，本無自性，故名生無性。

<xa>勝義無性</xa>
　　謂前相無性、生無性，因破眾生妄執之情，假說無性；非性全無，是故佛說勝義無性者
<pb n="909"/>
，謂真如勝義之性，遠離徧計妄執之性，故名勝義無性。

<xa>根本心</xa>
　　謂第八識心王能含藏善惡種子，出生染淨諸法，故名根本心。（第八識，即藏識也。）

<xa>依本心</xa>
　　謂第七識依根本而生，能與第八識傳送染淨等事，故名依本心。（第七識，即末那識也
。）

<xa>起事心</xa>
　　謂眼耳鼻舌身意之六識，對六塵之境，能起分別染淨等事，故名起事心。（六塵者，色
塵、聲塵、香塵、味塵、觸塵、法塵也。）

<xa>轉根本心得法身</xa>
　　根本心者，即第八識，謂善惡諸法，依此出生，故名根本心。此識轉時，一切煩惱斷滅
已盡，即得法身。

<xa>轉依本心得報身</xa>
　　依本心者，即第七識。謂依於根本而生，故名依本心。此識轉時，一切智慧無不具足，
即得報身。

<xa>轉起事心得化身</xa>
　　起事心者，即第六識。謂對六塵之境，能起分別等事，故名起事心。此識轉時，則能憐
愍一切眾生，隨類設化，即得化身。（六塵者，色塵、聲塵、香塵、味塵、觸塵、法塵也。
）

<xa>有情緣慈</xa>
　　有情緣慈，亦名眾生緣慈。謂菩薩以平等智，觀一切眾生，猶如赤子，運大慈心而弘濟
之，令其皆得安樂，是名有情緣慈。

<pb n="910"/>
<xa>法緣慈</xa>
　　謂菩薩以平等智，觀一切法皆從因緣和合而生，了無自性。雖無自性，而能運大慈心以
弘濟之，令其皆得安樂，是名法緣慈。

<xa>無緣慈</xa>
　　謂菩薩以平等智，無心攀緣一切眾生，而於一切眾生自然獲益，故輔行云：運此慈悲，
遍覆法界，故能任運拔苦，自然與樂，是名無緣慈。

<xa>三昧樂正受意生身</xa>
　　梵語三昧，華言調直定，又云正受。蓋三昧以定性為樂，異乎苦樂等受，故名正受。而
言三昧樂正受者，華梵雙舉耳。通教第三、第四、第五地菩薩修三昧時，得真空寂滅之樂，
普入一切佛剎，隨意無礙，故名三昧樂正受意生身。

<xa>覺法自性性意生身</xa>
　　謂通教第八地菩薩，覺了一切諸法自性之性，如幻如化，悉無所有；以無量神力，普入
一切佛剎，迅疾如意，自在無礙，是名覺法自性性意生身。

<xa>種類俱生無行作意生身</xa>
　　謂通教第九、第十地菩薩，覺知一切法皆是佛法，得一身，無量身一時普現，如鏡中像
，隨諸種類而得俱生，雖現眾像，而無作為，是名種類俱生無行作意生身。

<xa>能到如意</xa>
　　謂具此通者，雖長江大海，重關復嶺，千萬里之遠，俱無間隔，意欲到處，身即隨到，
故名能到如意。

<xa>轉變如意</xa>
　　謂具此通者，能令世間所有諸物，大者作小，小者作大；一變為多，多變為一，故名轉
變如意。

<xa>聖如意</xa>
<pb n="911"/>
　　謂具此通者，化現無方，應變不測，雖無生滅，而有機則生，無機則滅；雖無去來，而
有感則現，無感則寂。如意自在，不可思議，故名聖如意。

<xa>報得通力</xa>
　　謂三界諸天，皆有五種神通，乃至鬼神亦有小通。雖則勝劣不同，俱能變現無礙，此之
神通，乃由果報自然感得，是名報得通力。（三界者，欲界、色界、無色界也。五通者，天
眼通、天耳通、他心通、宿命通、如意通也。）

<xa>修得通力</xa>
　　謂聲聞、緣覺、菩薩等，由修戒定慧，功行成就之時，發得六種神通，變現自在，隱顯
莫測。此之神通，由修而得，是名修得通力。（六通者，於前五通加漏盡一通也。）

<xa>變化通力</xa>
　　謂佛、菩薩以神通力，則能種種變現，乃至現諸身相，或勝或劣；現諸國土，或淨或穢
等，是名變化通力。

<xa>宿命明</xa>
　　謂但知過去宿世受生之事，名宿命通。復知宿世，從一生至百千萬生，如是姓，如是名
，如是受苦受樂等事，皆悉能知，是名宿命明。

<xa>天眼明</xa>
　　謂但見死此生彼，名天眼通。復見我及眾生死時生時，及身口意所作善惡之行，或生善
道、惡道，皆悉能見，是名天眼明。

<xa>漏盡明</xa>
　　謂眾生因三界見、思之惑，墮落生死，故名為漏；惟羅漢斷三界見、思惑盡，而得神通
，名漏盡通。復知漏盡已後，更不受於生死，是名漏盡明。（三界者，欲界、色界、無色界
也。）

<xa>真識</xa>
<pb n="912"/>
　　真識者，謂自性清淨心也。蓋第八阿賴耶識，通真通妄，妄即是染，真即是淨。今言淨
分，故名真識也。（梵語阿賴耶，華言藏識，謂能含藏一切善惡種子故也。）

<xa>現識</xa>
　　現謂變現，即能生諸法之本也。此言第八識含藏一切善惡種子，變現根身世界，故名現
識也。（根身者，眼等諸根也。）

<xa>分別識</xa>
　　分別識者，謂於六塵等種種諸境而起分別也。此言由第七末那識，傳送第六意識，能起
分別，故名分別識也。（六塵者，色塵、聲塵、香塵、味塵、觸塵、法塵也。梵語末那，華
言意，謂能分別思量也。）

<xa>末那識</xa>
　　梵語末那，華言染污意。染污者，謂我癡、我見、我慢、我愛四惑常俱。意者，謂常思
慮第八識，度量為我，即第七識也。

<xa>阿賴耶識</xa>
　　梵語阿賴耶，華言藏識。謂此識能含藏善惡諸法種子，即第八識也。

<xa>庵摩羅識</xa>
　　梵語庵摩羅，華言清淨。識，翻譯名義云：第八阿賴耶，若至我見永不起位，即捨賴耶
之名，別受清淨之稱，即第九識也。（我見永不起者，謂諸惑淨盡也。）

<xa>第八識緣境最廣</xa>
　　謂此根本識，染淨同依，能變能現種子、根身及器世間三種境故，是名緣境最廣。（種
子者，一切善惡種子也。根身者，眼等諸根也。器世間者，謂世界如器也。）

<xa>第七識緣境最狹</xa>
　　謂此識無別體相，但依第八識為因而起，復緣第八識見分而為相分，是名緣境最狹。（
見分者，謂能見之識也。相分者，謂分別相狀也。）
<pb n="913"/>

<xa>第六識緣境廣</xa>
　　謂此識能緣一切善、不善、無記三性之境，及能分別色心等一切法塵，是名緣境廣也。
（無記者，謂不善、不惡、無所記錄也。）

<xa>名言熏習</xa>
　　名即名字，言即言說。此分別名字言說之識，即是第六意識。由第七識傳送熏習第八種
子之識，而能成就染分之相，故云名言熏習。

<xa>色識熏習</xa>
　　色即眼根所對諸色，因此諸色引生眼識，名為色識。於此分別，即是第六意識，亦由第
七識傳送熏習第八種子之識，而能成就染分之相，故云色識熏習。

<xa>煩惱熏習</xa>
　　煩惱即貪嗔邪見等煩惱也。此之煩惱，乃是第六意識所起，亦由第七識傳送熏習第八種
子之識，而能成就染分之相，故云煩惱熏習。

<xa>發相</xa>
　　發即策發，謂心昏沉時，應用精進之行而策起之，故名發相。

<xa>制相</xa>
　　制即禁製，謂心掉動時，應用寂靜之法而禁製之，故名制相。（掉者，舉也。）

<xa>捨相</xa>
　　捨即捨置，謂心不沉不散調適之時，即捨前發、制二相，故名捨相。

<xa>業相</xa>
　　業相者，即從真起妄，初動之相也。然本覺心源，離念寂靜，因無明故，覺成不覺，遂
成業相。故起信論云：以依不覺故，心動，說名為業。是也。

<pb n="914"/>
<xa>見相</xa>
　　見相者，見初動之相也，亦名轉相。謂依初動業識，轉成能見之相也。

<xa>境界相</xa>
　　境界相者，即轉相，分別初動之境界也，亦名現相。由前轉相則境界妄現也。

<xa>體大</xa>
　　謂真如之理，體性平等，無不容攝，故名體大。（體性平等者，謂凡聖染淨之法，皆依
真如之體，其性無有高下也。）

<xa>相大</xa>
　　相即德相，謂真如體上，具足無量恆沙勝妙功德，一一功德，稱體顯露，故名相大。

<xa>用大</xa>
　　謂真如之體，能生一切世間、出世間善因、善果，故名用大。（世間，人、天也。出世
間，聲聞、緣覺、菩薩、佛也。）

<xa>名身</xa>
　　名即名字。楞伽經云：名身者，謂依事立名；蓋一名非身，眾名連合，方名為身。又唯
識論云：名詮自性，是為名身。（名詮自性者，謂諸法自性，由名而詮顯也。）

<xa>句身</xa>
　　句即句逗，逗止也、住也。大智度論云：天竺語法，眾語和合成句。如菩為一字，提為
一字，是二不合，則不成語；若二和合，名為菩提。又唯識論云：句詮差別，是為句身。（
句詮差別者，謂諸法差別之相，由句而詮顯也。）

<xa>文身</xa>
　　文即文字，為名句二法所依。故唯識論云：文即是字，為二所依。又楞伽經：名為字身
，謂聲相有長短，音韻有高下，是為文身。

<pb n="915"/>
<xa>經法不可盡</xa>
　　謂如來所說經法，隨其眾生機樂不同，或廣或略，雖一音宣演，而十方普被。故云經法
不可盡。

<xa>文字之義不可盡</xa>
　　謂如來所說經教妙義，橫亙十方，豎徹三際，大無不周，細無所遺，是以小根淺智之人
，不能窺其奧妙。故云文字之義不可盡。（三際者，過去、現在、未來也。）

<xa>所宣訓誨不可盡</xa>
　　謂如來所宣言教，訓誨眾生，或說大乘，或說小乘，隨類現形，種種設化，利益無量。
故云所宣訓誨不可盡。

<xa>空觀</xa>
　　空者，離性離相之謂也。謂觀一念之心，不在內，不在外，不在中間，名之為空。由觀
一念空故，一空一切空，無假、無中而不空，以三觀皆能蕩相故也。蓋空蕩見、思之相，假
蕩塵沙之相，中蕩無明之相，三相皆蕩，即畢竟空，是名空觀。（見、思、塵沙、無明，即
三惑也。）

<xa>假觀</xa>
　　假者，無法不備之謂也。謂觀一念之心具足一切諸法，名之為假。由觀一念假故，一假
一切假，無空無中而不假，以三觀皆能立法故也。蓋空立真諦之法，假立俗諦之法，中立中
諦之法；三法皆立，即為妙假，是名假觀。

<xa>中觀</xa>
　　中即中正，絕二邊對待之謂也。謂觀一念之心，非空非假，即空即假，名之為中。由觀
一念中故，一中一切中，無空無假而不中；以三觀當處皆能絕待故也。蓋言空則空外無法，
言假則假外無法，言中則中外無法，三皆絕待，即為圓中，是名中觀。

<xa>別相三觀</xa>
　　別相三觀者，即歷別觀於三諦也。謂若從假入空，但得觀真，尚不得觀俗，豈得觀中道
<pb n="916"/>
？若從空入假，但得觀俗，未得觀中道。若入中道正觀，方得雙照二諦，是名別相三觀。（
從假入空者，謂觀生死之假，入涅槃真空也。觀真、觀俗、觀中道者，真即真空之理，真諦
也；俗即諸法宛然，俗諦也；中道，即中諦也。）

<xa>通相三觀</xa>
　　通相三觀者，即於一觀中圓解三諦也。謂若從假入空，非但知俗假是空，真諦中道亦通
是空；若從空入假，非但知俗假是假，真諦中道亦通是假；若入中道正觀，非但知中道是中
，俗假真空亦通是中。但以一觀當名，解心皆通，是名通相三觀。

<xa>一心三觀</xa>
　　一心三觀者，即於一念心而能圓觀三諦也。謂觀一念心，為從何處來？去至何所？畢竟
無有，淨若虛空，名空觀。能觀之觀，所觀之境，歷歷分明，名假觀。雖歷歷分明而性常自
空，空不定空，假不定假，名中觀。即三而一，即一而三，是名一心三觀。

<xa>真空觀</xa>
　　謂非虛妄念慮曰真，非形礙色相曰空。故簡情妄以顯真性，使見色非實色，舉體全是真
空。令見空非斷空，舉體全是真性。如是則能廓情塵，而空色無礙；泯智解，而心境俱融，
故名真空觀。

<xa>理事無礙觀</xa>
　　謂性靜明體曰理，形相分限曰事。故觀廣大之理，咸歸一塵；即了一塵之色，通徧法界
。是則融萬象之虛相，全一真之明性。理事交徹，無礙圓融，故名理事無礙觀。

<xa>週徧含容觀</xa>
　　謂無所不在曰週徧，無法不攝曰含容。故觀全事之理，隨事而一一可見；全理之事，隨
理而一一可融。是則一多無礙，大小相含，互攝互容，重重無盡，隱顯自在，神用不測，真
可謂入華嚴無盡法界之境，故名週徧含容觀。

<xa>奢摩他</xa>
　　梵語奢摩他，華言止。止即止寂之義。謂欲求圓覺者，以淨覺心，取靜為行，而於染淨
<pb n="917"/>
等境，心不妄緣，即是體真止，義當空觀。故經云：由寂靜故，十方世界諸如來心於中顯現
，如鏡中像。此方便者，名奢摩他。（體真止者，謂體達無明顛倒之妄，即是實相之真也。
）

<xa>三摩缽提</xa>
　　梵語三摩缽提，華言等持。昏沉掉舉皆離曰等，令心專注一境曰持。謂欲求圓覺者，以
淨覺心，知覺心性及與根塵，皆因幻化而有，遂起幻修以除諸幻，即是方便隨緣止，義當假
觀。故經云：所圓妙行，如土長苗，此方便者，名三摩缽提。（方便隨緣止者，謂隨緣歷境
，安心不動也。）

<xa>禪那</xa>
　　梵語禪那，華言靜慮。靜即定，慮即慧也。謂欲求圓覺者，以淨覺心，不取幻化及諸靜
相，便能隨順寂滅境界，即是息二邊止，義當中觀。故經云：自他身心所不能及，眾生壽命
皆為浮想，此方便者，名為禪那。（息二邊止者，謂不分別生死、涅槃、止息、有無等二邊
之相也。）

<xa>性空觀</xa>
　　性即性分也，謂聲聞、緣覺小乘之人，觀因緣所生一切諸法，其性本空，皆無有我，常
以此理照察自心，故名性空觀。（因緣者，六根為因，六塵為緣也。所生一切諸法者，即根
塵相對所起諸心法也。）

<xa>相空觀</xa>
　　相即相狀也。謂藏、通二教菩薩，觀因緣一切所生諸法，其相本空；但眾生情執，妄見
種種差別之相。常以此理照察自心，故名相空觀。

<xa>唯識觀</xa>
　　識即心識也。謂別、圓二教大乘菩薩，皆了世間一切外塵諸法，自性清淨，本來無實，
此理深妙，唯意緣知，故名唯識觀。

<xa>托事觀法</xa>
<pb n="918"/>
　　謂托王捨、耆闍崛山等事而為觀也。名從事立，借事為觀，以導執情，故名托事觀。（
王捨等事，表對觀法者，王表心王，捨表五陰捨，即是令觀五陰也。梵語耆闍崛，華言靈鷲
。若表對者，靈表心王，鷲表受想行，山表色陰，亦是令觀五陰也。）

<xa>附法觀法</xa>
　　謂附四諦等法，入一念心，以為觀法，故名附法觀。（四諦者，苦諦、集諦、滅諦、道
諦也。）

<xa>約行觀法</xa>
　　謂專約行門而修觀也。故止觀義例云：唯於萬境觀一心，萬境雖殊，妙觀理一，故名約
行觀。

<xa>相</xa>
　　相即觀境也。謂修觀之時，於此心觀之中，分別了知三昧境界之相，如淨明鏡，照徹一
切影像，了了分明也。

<xa>修行</xa>
　　修行者，謂既了知觀法之相，則善能修習一切妙行，無有過失也。

<xa>觀</xa>
　　觀者，觀察也。謂修觀之時，於一一觀法中，善能觀察一一法相，而不證彼小乘寂滅解
脫，直趣無上菩提也。（梵語菩提，華言道。）

<xa>觀生死惡果報</xa>
　　謂修禪觀，即能破諸昏暗，觀察分別因緣生滅之相，故於善惡果報，悉皆明瞭，不起惑
業也。

<xa>增長善根</xa>
　　謂修禪觀，能滅貪瞋癡等惡業暗障，本性之智自然明發，故一切善根，悉皆增長也。

<pb n="919"/>
<xa>破諸煩惱</xa>
　　謂修禪觀，了知生死過患，不為根塵所染，故一切煩惱，悉能破滅也。（根者，即眼耳
鼻舌身意之六根也。塵者，即色聲香味觸法之六塵也。）

<xa>真諦</xa>
　　真即真空，泯一切法之謂也。蓋諸法本空，眾生不了，執之為實，而生妄見。若以空觀
蕩之，則謂實之情自忘；情忘即能離於諸相，諸相若離，則真空之理自然諦了，故名真諦。

<xa>俗諦</xa>
　　俗即世俗立一切法之謂也。諸法雖即本空，皆不可得，若以假觀照之，則能諦了性具諸
法，歷歷宛然，故名俗諦。

<xa>中諦</xa>
　　中即中正，統一切法之謂也。諸法本來不離二邊，不即二邊；若以中觀觀之，則能諦了
諸法非真非俗，即真即俗，清淨洞徹，圓融無礙；即一而三，即三而一，不可思議，故名中
諦。

<xa>空諦</xa>
　　空即虛幻之義，謂諦審一切眾生及與世界等法，性相本空，虛假不實，是名空諦。

<xa>色諦</xa>
　　色即質礙之義，謂諦審世間眾生色身及山河大地種種形相，乃至意識所緣一切境界，皆
是色法，是名色諦。

<xa>心諦</xa>
　　心諦即第八識心王也。謂眾生根身、虛空、世界乃至善惡一切諸法，皆由此心出生，是
名心諦。

<xa>因成假</xa>
　　謂一切諸法，必有所因和合方成。如諸眾生，因於父母生成此身，是名因成。了達此身
<pb n="920"/>
虛幻不實，是名為假。一切諸法，亦復如是，故名因成假。

<xa>相續假</xa>
　　謂眾生心識唸唸相續，前念既滅，後念復生，是名相續。了此相續，本無實體，是名為
假；一切諸法相續不斷，亦復如是，故名相續假。

<xa>相待假</xa>
　　待即對也。謂一切諸法各有待對，如對長說短，對短說長，對無說有，對有說無，是名
相待。了此一切對待之法，本無實體，皆是假名，是名為假。又如眾生身中，以生對死，以
少對老，亦復如是，故名相待假。

<xa>我空</xa>
　　謂於五蘊之法，強立主宰，名為我執。若推求色受想行識之五法，皆無自性，不見我體
，是名我空。（五蘊者，色蘊、受蘊、想蘊、行蘊、識蘊也。）

<xa>法空</xa>
　　謂於五蘊之法，計為實有，名為法執。若推求五蘊之法，如幻如化，皆從緣生，無有自
性，是名法空。

<xa>俱空</xa>
　　謂我、法二執既遣，能空之空亦除，空、執兩亡，方契本性，是名俱空。

<xa>作法懺</xa>
　　謂身禮拜、口稱唱、意思惟，三業所作，一依法度，披陳過罪，求哀懺悔，是名作法懺
。

<xa>取相懺</xa>
　　謂定心運想，取其現相為期。於道場中或見佛來摩頂，或見光現，或見華飛，或夢中見
諸瑞相，或聞空中聲；於此諸相，隨獲一種，罪即消滅，是名取相懺。

<pb n="921"/>
<xa>無生懺</xa>
　　謂一切罪業，皆從一念不了心生；若了心性本空，罪福無相，則一切法皆悉空寂，罪從
何生？是名無生懺。

<xa>懺悔</xa>
　　梵語懺摩，華言悔過。華梵兼舉，故稱懺悔。懺名修來，悔名改往。謂修將來之善果，
改已往之惡因，是名懺悔。

<xa>勸請</xa>
　　勸請有二：一謂十方世界有佛將入涅槃者，勸請住世，利濟眾生。二謂十方世界有佛初
成正覺者，勸請轉於法輪，度諸眾生。雖不面見諸佛而虔心勸請，以達歸敬之誠，是名勸請
。

<xa>迴向</xa>
　　謂三業所修一切諸善，乃至懺悔、勸請種種功德，迴施法界一切眾生，同證菩提，是名
迴向。（三業者，身業、口業、意業也。梵語菩提，華言道。）

<xa>自行方便</xa>
　　謂佛及四十一位，心內所證不思議二諦之理，是名自行方便。（四十一位者，十住、十
行、十迴向、十地菩薩及等覺菩薩也。等覺者，望後妙覺猶有一等故也。二諦者，一真諦，
泯一切法也；二俗諦，立一切法也。）

<xa>化他方便</xa>
　　謂藏通別三教及圓教有門所明，諸菩薩等不斷煩惱，照界內界外種種法門等，是名化他
方便。（藏通別圓四教者：藏即三藏教也，通謂通前藏教，通後、別、圓，故名通教；別謂
別前藏、通二教，別後圓教，故名別教。圓謂圓妙圓滿，故名圓教。界內界外者，謂三界之
內外也。）

<xa>自他方便</xa>
　　謂前自行、化他二種方便相對合論，是名自他方便。
<pb n="922"/>

<xa>常修</xa>
　　常即不遷不變之謂也。蓋菩薩了知法身之體，本來常住，無滅無生，以破聲聞之人，不
應於諸法中執為無常，是名常修。

<xa>樂修</xa>
　　樂即安隱寂滅之謂也。蓋菩薩了知諸法之中，而有涅槃寂滅之樂，以破聲聞之人，不應
於諸法中執之為苦，是名樂修。（梵語涅槃，華言滅度。）

<xa>我修</xa>
　　我即自在無礙之謂也。蓋菩薩了知無我法中而有真我，得大自在，無有障礙，以破聲聞
之人，不應於諸法中執為無我、無我所，是名我修。（我所者，謂五陰之身及資生等物也。
）

<xa>無常修</xa>
　　謂聲聞之人，不知法身常住之理，而觀三界一切有為之法，皆悉生滅無常，是名無常修
。（三界者，欲界、色界、無色界也。）

<xa>非樂修</xa>
　　非樂即苦也。謂聲聞之人，不知諸法之中，本有涅槃寂滅之樂；而觀一切諸法，悉皆是
苦，是名非樂修。

<xa>無我修</xa>
　　謂聲聞之人，不知自在無礙之真我，而觀五陰等法皆空、無我、無我所，是名無我修。
（五陰者，色陰、受陰、想陰、行陰、識陰也。）

<xa>除助因</xa>
　　除助因者，謂除眾生助惡之因也。助惡之因，即五種辛也。五辛者，即蔥、薤、韭、蒜
、興渠也。謂此五辛食則能發婬恚，邪魅所著，天人遠離，是故修行之人，欲得菩提，必先
斷除此五種辛菜也。故經云：是諸眾生，求三摩地，當斷世間五種辛菜。是也。（興渠，葉
<pb n="923"/>
如蔓菁，根如蘿蔔，出土辛臭。梵語菩提，華言道。梵語三摩地，華言等持。）

<xa>刳正性</xa>
　　刳，剖也、破也。正性，即眾生婬殺之性也。以一切盜妄等惡，皆由婬殺而起，故指此
為正性也。若欲修菩提者，當用剖破婬殺之性，勿令毀犯。故經云：是修行人，若不斷婬，
及與殺生，出三界者，無有是處。是也。（三界者，欲界、色界、無色界也。）

<xa>違現業</xa>
　　違者，背也、遠也。現業即現行六塵境界所起之業也。謂修菩提之人，既能斷除五辛，
不犯婬殺，則於現前六塵之境違遠而不相涉。故經云：如是清淨持禁戒人，心無貪婬，於外
六塵，不多流逸。是也。（六塵者，色塵、聲塵、香塵、味塵、觸塵、法塵也。）

<xa>五蘊</xa>
　　（亦名五陰。）蘊，積聚也。謂積聚色受想行識五法以成身也。如來為迷心偏重者，合
眼耳鼻舌身五根，但名為色；開意之一根，為受想行識，令其細觀於心，是為合色開心，故
說五蘊也。

<xa>十二入</xa>
　　入，涉入也。謂六根、六塵互相涉入也。如來為迷色偏重者，開色為眼耳鼻舌身，及以
色聲香味觸合受想行識四種心法，但名為意。意之所對，唯一法塵。令其細觀於色，是為開
色合心，故說為十二入也。（六根者，眼根、耳根、鼻根、舌根、身根、意根也。六塵者，
色塵、聲塵、香塵、味塵、觸塵、法塵也。）

<xa>十八界</xa>
　　界，即界限，亦隔別之義。謂此十八界，各有別體，義無混濫也。如來為色、心俱迷者
，開為六根、六塵、六識，令其一一細觀，是為心、色俱開，故說為十八界也。（六識者，
眼識、耳識、鼻識、舌識、身識、意識也。）

<xa>聖言所攝</xa>
　　謂修行之人，於如來及諸弟子所說正法，當依憑正義，信解修習，遵崇聖制，不敢違越
<pb n="924"/>
，是名聖言所攝。

<xa>對治雜染</xa>
　　謂修行之人，修善去惡，必有對治之法。如心散亂，則以禪定之法治之也；如心貪染，
則以不淨觀法治之。乃能息妄歸真，得入正道，是名對治雜染。

<xa>不違法相</xa>
　　謂修行之人，於如來所說正教，當遵其法相，如理思修，精進一心，不敢違背，是名不
違法相。

<xa>法相宗</xa>
　　謂此宗說一切有漏妄法及無漏淨法，無始時來，各有種子，在阿賴耶識中，遇緣熏習，
即各從自性而起，都不關涉真如。故於色心諸法，而建立種種名相，是名法相宗。（梵語阿
賴耶，華言藏識，即第八識也。）

<xa>破相宗</xa>
　　謂此宗一向說凡聖染淨之法，一切皆空，本無所有；設見一法過涅槃者，亦如夢如幻。
彼且本不立真，何況於妄？真妄名相，一切俱無，故名破相宗。（梵語涅槃，華言滅度。）

<xa>法性宗</xa>
　　謂此宗說依真起妄，蓋真如不變，不礙隨緣，如云：法身流轉五道，如來藏受苦樂等。
若悟妄即真，如云：知妄本自真，見佛即清淨等，是名法性宗。（五道者，天道、人道、餓
鬼道、畜生道、地獄道也。）

<xa>漸教</xa>
　　謂佛說法，始自鹿苑，終至雙樹，從小至大，是名漸教。

<xa>頓教</xa>
　　謂佛最初為諸菩薩說華嚴經，如日初出，先照高山，是名頓教。

<pb n="925"/>
<xa>不定教</xa>
　　謂別有經，雖非頓、漸所攝，而明佛性常住，即勝鬘經及金光明經等，是名不定教。

<xa>有相教</xa>
　　謂佛設教，於十二年說阿含經已前，見有得道，是名有相教。（見有得道者，謂二乘見
一切法是有，不離色、心，因而得道也。）

<xa>無相教</xa>
　　謂佛設教，於十二年說阿含經已後，齊至法華，見空得道，是名無相教。（齊即齊限。
見空得道者，謂菩薩見一切法皆空，因而得道也。）

<xa>常住教</xa>
　　謂佛設教，最後有無雙照，說一切眾生，皆有佛性；一切闡提，皆得作佛，是名常住教
。（梵語闡提，華言信不具。）

<xa>真等流</xa>
　　謂善性、惡性、無記性為因，所引善、惡、無記同類之果；果與因性真實是同，故名真
等流。

<xa>假等流</xa>
　　謂前世殺生，令他命短；故感今世自亦短命，有相似義，假名等流，故名假等流。

<xa>分位等流</xa>
　　謂眼等諸識，各隨自類轉變。如眼識乃至身識，皆從第八種子識而生；對於色等諸塵，
名等流果。若第六識從種子識而生起諸分別，亦名等流果。而識與塵分位各同，故名分位等
流。（種子識即藏識也。等流果者，謂眼識與色塵乃至身識與觸塵各為等流，而識與塵皆名
果也。第六識即意識也。）

<xa>耐怨害忍</xa>
　　謂人以怨憎毒害而加於我，即能安心忍耐而無返報之心，是名耐怨害忍。
<pb n="926"/>

<xa>安受苦忍</xa>
　　謂疾病水火刀杖等眾苦所逼，即能安心忍受恬然不動，是名安受苦忍。

<xa>諦察法忍</xa>
　　謂審察諸法體性虛幻，本無生滅，信解真實心無妄動，安然忍可，是名諦察法忍。

<xa>苦受</xa>
　　謂於六塵違情之境而有逼迫之苦，是名苦受。

<xa>樂受</xa>
　　謂於六塵順情之境而有適悅之樂，是名樂受。

<xa>不苦不樂受</xa>
　　謂於六塵不違不順之境，所受非苦非樂，是名不苦不樂受。

<xa>唸唸壞滅無常</xa>
　　謂根、塵相對所起心念，前念既滅，後念復生，生已還滅，唸唸不住，皆悉無常，是名
唸唸壞滅無常。（六根者，眼根、耳根、鼻根、舌根、身根、意根也。六塵者，色塵、聲塵
、香塵、味塵、觸塵、法塵也。）

<xa>和合離散無常</xa>
　　謂一切法皆由因緣和合而成，本無實體；若因緣別離，即便散壞。且如眾生由四大和合
而成其身，若四大別離，即便散滅，是名和合離散無常。（四大者，地大、水大、火大、風
大也。）

<xa>畢竟無常</xa>
　　畢竟，猶決定也。謂決定了知一切諸法皆假因緣和合而生，虛幻不實，終歸壞滅，是名
畢竟無常。

<pb n="927"/>
<xa>立宗</xa>
　　宗，猶主也，要也。謂如五蘊等法，皆假因緣而生，實無自性，於中求我，決不可得。
故對執我論者，先說諸法無我也。（五蘊者，色蘊、受蘊、想蘊、行蘊、識蘊也。）

<xa>立因</xa>
　　立因者，謂破執有我者而立因也。若於五蘊等法施設實有我者，此之五蘊，既從眾緣而
生，皆是生滅之法，蘊既生滅，我不成就。若離五蘊，而於餘處施設有我者，我無所因，我
亦無用。是則皆無有我也。

<xa>立喻</xa>
　　立喻者，謂以別法喻所立法也。如於現在世施設實有過去相者，此現在相已生未滅，不
應於已生未滅法中，施設過去已滅之相。若離現在而於餘處施設過去相者，然過去世相既滅
壞，不應施設有相，此過去相不可得，以喻諸法皆不可得也。

<xa>成就加行圓滿</xa>
　　謂修菩薩行者，於淨戒中，不敢毀犯，於身語意，清淨無染，若有過失，即能懺悔，令
其戒體圓滿無虧，是名成就加行圓滿。

<xa>成就意樂圓滿</xa>
　　謂修菩薩行者，為法出家，不為活命。但為求無上菩提及求大涅槃樂，勇猛精進，不生
懈怠之心，不雜眾惡之法，不受當來生老病死之苦，是名成就意樂圓滿。（梵語菩提，華言
道。梵語涅槃，華言滅度。）

<xa>成就宿因圓滿</xa>
　　謂修菩薩行者，於宿世中曾修福善，故於今生種種資身之具，悉無匱乏；復能為他廣行
惠施，心不慳吝，是名成就宿因圓滿。

<xa>遇人歡喜</xa>
　　人即佛也。謂佛具足四無礙智，說觀彼佛之法離於錯謬，今遇此人，寧不歡喜，是名遇
人歡喜。（四無礙智者，法無礙智、義無礙智、詞無礙智、樂說無礙智也。彼佛即梵語阿彌
<pb n="928"/>
陀，華言無量壽。）

<xa>聞法歡喜</xa>
　　謂所說觀佛之法一十六門，曲盡其妙，能令凡心入深三昧，聞如是法，豈不歡喜，是名
聞法歡喜。（一十六觀門者，日觀、水觀、地觀、寶樹觀、八功德水觀、總觀、華座觀、像
觀、佛真身觀、觀世音觀、大勢至觀、普想觀、雜想觀、上輩生觀、中輩生觀、下輩生觀。
）

<xa>得果歡喜</xa>
　　果即修觀克獲之果也。謂韋提希等，聞說觀佛之法，依此修之，得分真果；侍女諸天，
得相似果。得如是果，豈不歡喜，是名得果歡喜。（梵語韋提希，華言思惟。分真者，即證
一分中道也。相似者，近於分真也。）

<xa>應得因</xa>
　　謂依真如空理而修因行，應得菩提之果，故名應得因。（梵語菩提，華言道。）

<xa>加行因</xa>
　　謂依菩提心，加功用行，以此為因，即能證得法身之果，故名加行因。

<xa>圓滿因</xa>
　　謂由加行故，因行圓滿，故名圓滿因。

<xa>自性斷</xa>
　　謂智慧起時，煩惱暗障自性應斷，故名自性斷。

<xa>不生斷</xa>
　　謂得法空之時，能令三塗惡道苦果永更不生，故名不生斷。（三塗者，火塗、刀塗、血
塗也。）

<xa>緣縛斷</xa>
<pb n="929"/>
　　謂但斷心中之惑，則於外塵境，不起貪嗔；於境雖緣，不生染著，故名緣縛斷。

<xa>見所斷</xa>
　　謂聲聞初果之人，斷惑見理，名為見道。因斷三界八十八使見惑，故名見所斷。（三界
者，欲界、色界、無色界也。八十八使者，一身見、二邊見、三見取、四戒取、五邪見、六
貪、七嗔、八癡、九慢、十疑。此十使歷三界四諦下，增減不同，成八十八。謂欲界苦諦十
使具足；集、滅二諦各七使，除身見、邊見、戒取；道諦下八使，除身見、邊見。四諦合為
三十二。上色界、無色界，每四諦下各除嗔使，餘皆如欲界，故上二界合為五十六。並前欲
界三十二，共成八十八使也。）

<xa>修所斷</xa>
　　謂聲聞第二果、第三果修真斷惑，名為修道。因斷三界十隨眠惑，故名修所斷。（十隨
眠者，即是思惑。謂長時隨逐潛伏，覆蔽真性，故名隨眠。欲界有四，謂貪、嗔、癡、慢。
色界、無色界各三，謂貪、癡、慢。共為十也。）

<xa>非所斷</xa>
　　謂聲聞第四果，三界煩惱皆已斷竟，得無漏果，無惑可斷，故名非所斷。

<xa>第一會，度九十六俱胝聲聞眾</xa>
　　梵語俱胝，華言百億。記云：若諸國王、大臣、長者、居士、男女一切施主，於今釋迦
牟尼佛正法中，能作佛事，自種善根，或教他種，以七寶金銀鍮石銅鐵木石泥土，或以繒縷
，或以彩畫，作佛形像；及窣堵波，若大若小，乃至最小如指節大，或以香花、諸妙供具而
為供養，由如是善根力故，至彌勒如來成正覺時，善得人身，於第一會中，剃髮出家，乘宿
願力，便得涅槃。（梵語窣堵波，華言高顯，即塔也。梵語涅槃，華言滅度。）

<xa>第二會，度九十四俱胝聲聞眾</xa>
　　記云：若國王等及以臣庶，於今釋迦牟尼佛正法中，能為法事。謂於諸大乘經典，或律
、或論，若讀若誦，或恭敬供養，或於經卷以諸雜彩而嚴飾之，由是善根力故，至彌勒如來
成正覺時，善得人身，於第二會中，剃髮出家，乘宿願力，便得涅槃。

<pb n="930"/>
<xa>第三會，度九十二俱胝聲聞眾</xa>
　　記云：若諸國王及臣庶等，於今釋迦牟尼佛正法中，能為僧事。自種善根，或教他種，
於每月初一日，或初八日、十五日，設齋供養比丘、比丘尼，或供養修禪定者，或供養諸說
法者，或施坐臥等具供養僧眾。由是善根力故，至彌勒如來成正覺時，於第三會中，剃髮出
家，乘宿願力，便得涅槃。

<xa>百劫頂寂定中修諸三昧</xa>
　　劫，梵語具雲劫波，華言分別時節。梵語三昧，華言正定。頂寂定者，在眾定之上，故
名頂也。謂等覺菩薩住頂寂定，以大願力，住壽百劫，修一切三昧已，入金剛三昧，與一切
法性相應相冥而得一合相也。（等覺者，去佛之位一等也。金剛三昧者，金剛最堅至利，謂
入此三昧，則一切諸惑無不斷也。）

<xa>千劫金剛定中學諸威儀</xa>
　　謂等覺菩薩復住壽千劫，學佛一切威儀，象王觀視，師子游步，修佛無量不可思議神通
化導之法，皆現在前，入佛行處，坐佛道場也。

<xa>萬劫大寂定中學佛化行</xa>
　　謂等覺菩薩復住壽萬劫，學佛教化之行，現諸色相，教化眾生。復現同諸佛常行中道大
樂無為也。

<xa>命勝</xa>
　　菩薩已離三界生死，雖不修命業，而於彼天託生。天數壽命四千歲。天壽畢已，降生中
國，以補佛處，是名命勝也。（三界者，欲界、色界、無色界也。）

<xa>色勝</xa>
　　菩薩雖不修色業，既生兜率，而妙色身光明照耀，自然莊嚴，異諸天眾，是名色勝也。

<xa>名勝</xa>
　　佛本行集經云：菩薩既生兜率，其諸天眾，即喚菩薩名為護明，展轉稱喚，其聲上徹淨
居，乃至色界天頂，是名名勝也。（護明，釋迦佛也。從迦葉佛時，護持禁戒，梵行清淨，
<pb n="931"/>
命終生天，不失本心，不忘宿行，故曰護明。）

<xa>十住</xa>
　　會理之心，安住不動，名之為住。一發心住、二治地住、三修行住、四生貴住、五具足
方便住、六正心住、七不退住、八童真住、九法王子住、十灌頂住。

<xa>十行</xa>
　　行即進趣之義。謂行此行，則能進向於果，名之為行。一歡喜行、二饒益行、三無違逆
行、四無屈撓行、五無癡亂行、六善現行、七無著行、八難得行、九善法行、十真實行。

<xa>十迴向</xa>
　　回因向果，名為迴向。一救諸眾生離眾生相迴向、二不壞迴向、三等一切諸佛迴向、四
至一切處迴向、五無盡功德藏迴向、六入一切平等善根迴向、七等隨順一切眾生迴向、八真
如相迴向、九無縛無著解脫迴向、十入法界無量迴向。

<xa>信成就發心</xa>
　　謂十信行滿，信心成就，入十住位中，初發心住，故名信成就發心。（十信者，信心、
念心、精進心、慧心、定心、不退心、護法心、迴向心、戒心、願心也。十住者，發心住、
治地住、修行住、生貴住、方便具足住、正心住、不退住、童真住、法王子住、灌頂住也。
）

<xa>解行發心</xa>
　　解即解了，行即修行。謂十行位中能解法性本空，順修六度之行，發迴向心，入十迴向
，故名解行發心。（十行者，歡喜行、饒益行、無嗔恨行、無盡行、離癡亂行、善現行、無
著行、尊重行、善法行、真實行也。六度者，一佈施、二持戒、三忍辱、四精進、五禪定、
六智慧也。十迴向者，救一切眾生離眾生相迴向、不壞迴向、等一切佛迴向、至一切處迴向
、無盡功德藏迴向、隨順平等善根迴向、隨順等觀一切眾生迴向、真如相迴向、無礙解脫迴
向、法界無量迴向也。）

<xa>證發心</xa>
<pb n="932"/>
　　證即證入，謂入初地乃至第十地。而此證者，無有境界；惟真如智，名為法身，法身顯
發，故名證發心。

<xa>位不退</xa>
　　謂別教菩薩從初住位中斷見惑，二住至七住位中斷思惑，則永不退失超凡之位，故名位
不退。（初住即十住，發心住、治地住、修行住、生貴住、方便具足住、正心住、不退住、
童真住、法王子住、灌頂住也。）

<xa>行不退</xa>
　　謂別教菩薩從八住已去，至十行位中，伏斷塵沙之惑，則永不退失菩薩之行，故名行不
退。（十行者，歡喜行、饒益行、無嗔恨行、無盡行、離癡亂行、善現行、無著行、尊重行
、善法行、真實行也。）

<xa>念不退</xa>
　　謂別教菩薩從初地已去，破無明惑，則永不退失中道正念，故名念不退。

<xa>十住初心入法界</xa>
　　謂利根菩薩，即於初住位中，破無明惑，證入法界平等之理，得不退轉，是名十住初心
入法界也。（十住者，發心住、治地住、修行住、生貴住、方便具足住、正心住、不退住、
童真住、法王子住、灌頂住也。）

<xa>迴向終心入法界</xa>
　　謂菩薩於十迴向後，心眾行純熟，證入法界，是名迴向終心入法界也。（十迴向者，救
一切眾生離眾生相迴向、不壞迴向、等一切佛迴向、至一切處迴向、無盡功德藏迴向、隨順
平等善根迴向、隨順等觀一切眾生迴向、真如相迴向、無礙解脫迴向、法界無量迴向也。）

<xa>初地入法界</xa>
　　謂菩薩於前行向中，功德具足，至於初地，即得證入法界；乃了三德圓融，三身自在，
是名初地入法界也。（三德者，法身德、般若德、解脫德也。三身者，法身、報身、應身也
。）
<pb n="933"/>

<xa>文殊師利</xa>
　　梵語文殊師利，華言妙德。謂具不可思議種種微妙功德，故名妙德。

<xa>滿殊尸利</xa>
　　梵語滿殊尸利，華言妙首。謂具不可思議微妙功德，在諸菩薩之上，故名妙首。

<xa>曼殊室利</xa>
　　梵語曼殊室利，華言妙吉祥。謂具不可思議微妙功德，最勝吉祥，故名妙吉祥。

<xa>下智觀故得聲聞菩提</xa>
　　梵語菩提，華言道。謂聲聞之人，用體空之智，初觀十二因緣生，次觀十二因緣滅。觀
此生滅，即悟非生非滅，破見、思之惑，證真空之理，是名下智觀故得聲聞菩提。（體空者
，體達諸法性本空也。十二因緣者，一無明、二行、三識、四名色、五六入、六觸、七受、
八愛、九取、十有、十一生、十二老死也。因緣生者，即無明緣行、行緣識等是也。因緣滅
者，即無明滅乃至老死滅是也。）

<xa>中智觀故得緣覺菩提</xa>
　　謂緣覺之人，亦用體空之智，初觀十二因緣生，次觀十二因緣滅。觀此生滅，即悟非生
非滅，破見、思之惑；更能侵除習氣，以由能觀之智，比於聲聞稍勝，故所證真空之理亦深
，是名中智觀故得緣覺菩提。（侵除者，猶漸除也。習氣者，見、思餘習之氣分也。）

<xa>上智觀故得菩薩菩提</xa>
　　謂菩薩之人，雖亦用體空之智，觀十二因緣生滅，了悟非生非滅，而能頓斷見、思習氣
。以由能觀之智，比於緣覺復勝，故所證真空之理最深，是名上智觀故得菩薩菩提。（菩薩
，梵語具雲菩提薩埵，華言覺有情。）

<xa>殺賊</xa>
　　賊即見、思惑也。以其劫人功德之財，奪人智慧之命，故名為賊。阿羅漢能斷三界見、
思之惑，故名殺賊。
<pb n="934"/>

<xa>不生</xa>
　　不生，即無生也。謂阿羅漢既斷見、思惑盡，更不受三界生，故名不生。

<xa>應供</xa>
　　謂阿羅漢智斷功德既已具足，應受人天供養，故名應供。（智，謂得漏盡智；斷，謂斷
三界見、思惑盡也。）

<xa>優樓頻螺迦葉</xa>
　　梵語優樓頻螺，華言木瓜林；謂其居處，近於此林，故以名之。將護四眾，供給四事，
令無所乏，最為第一。（四眾者，一比丘、二比丘尼、三優婆塞、四優婆夷也。四事者，一
飲食、二衣服、三臥具、四醫藥也。）

<xa>伽耶迦葉</xa>
　　梵語伽耶，華言城。謂其居家在王舍城南七由旬，故以名之。觀了諸法都無所著，教化
眾生，最為第一。（梵語由旬，華言限量。一由旬，四十里也。）

<xa>那提迦葉</xa>
　　梵語那提，華言河。謂其居止近於此河，故以名之。心意寂然，降伏結業，精進修行，
最為第一。

<xa>名阿難</xa>
　　梵語阿難，華言慶喜。生時合國欣慶歡喜故也。以其親承佛旨，傳以化人，即傳持聲聞
藏也。

<xa>名阿難跋陀</xa>
　　梵語阿難跋陀，華言喜賢。以其住於有學之地，得空、無相、無願三解脫門，即傳持緣
覺藏也。（空者，謂了達自性本空，無我、我所也。無相者，謂一切法空無男女相也。無願
者，謂了達諸法無相，無所願求也。以能空此三者，即得自在無礙，故云解脫門也。）

<pb n="935"/>
<xa>名阿難迦羅</xa>
　　梵語阿難迦羅，華言喜海。以其解了如來說法，無說而說，說即無說；所謂佛法大海水
，流入阿難心。即傳持菩薩藏也。

<xa>見道</xa>
　　謂聲聞因斷三界見惑，見真諦理，故名見道。即初果，須陀洹也。（三界者，欲界、色
界、無色界也。見惑者，意根對法塵起諸分別，曰見惑。梵語須陀洹，華言預流。謂預入聖
道法流也。）

<xa>修道</xa>
　　謂聲聞得初果已，復緣真諦之理，斷欲界九品思惑，名為修道。即二果斯陀含、三果阿
那含也。（思惑者，五根對五塵，起貪染心口思。九品者，於上中下三品，每一品中又分三
品，名為九品。梵語斯陀含，華言一來；謂來欲界一番受生也。梵語阿那含，華言不來，謂
不來欲界受生也。）

<xa>無學道</xa>
　　謂聲聞斷三界見、思惑盡，真諦之理究竟，無法可學，故名無學。即第四果阿羅漢也。
（梵語阿羅漢，華言無學。）

<xa>阿難</xa>
　　梵語阿難，華言慶喜。斛飯王之子，佛成道日生，生時舉國欣慶，故云慶喜。隨佛出家
，得阿羅漢果。多聞第一，能持法藏。如來滅後，與文殊師利集諸大眾於鐵圍山等處，結集
修多羅藏。（梵語修多羅，華言契經。）

<xa>優波離</xa>
　　梵語優波離，華言化生，或翻上首。以其持律第一，為眾紀綱故也。如來滅後，與五百
聖人，於畢缽羅窟內，結集毗奈耶藏。（畢缽羅，西域記云：即菩提樹也。梵語毗奈耶，華
言善治，即律也。）

<xa>迦葉</xa>
<pb n="936"/>
　　梵語迦葉波，華言飲光。謂其身光炎湧，能映餘物故也。如來滅後，集諸大眾，於畢缽
羅窟等處，結集阿毗曇藏。（梵語阿毗曇，華言無比法，即論也。）

<xa>身見結</xa>
　　謂眾生於五陰等法中，妄計為身，強立主宰，恆起我見，是名身見結。（五陰者，色陰
、受陰、想陰、行陰、識陰也。）

<xa>戒取結</xa>
　　謂外道之人，於非戒中謬以為戒，取以進行，如雞狗戒等，是名戒取結。（雞狗戒者，
謂外道計自身前世從雞中來，即便獨立等；或計從狗中來，即便啖糞穢等是也。）

<xa>疑結</xa>
　　謂迷心背理，而於正法猶豫不決，不能深信，是名疑結。

<xa>煩惱餘</xa>
　　煩惱餘亦名障餘。謂二乘之人，雖斷三界內見、思惑盡，尚有界外無明惑在，故名煩惱
餘。（二乘者，聲聞乘、緣覺乘也。三界者，欲界、色界、無色界也。）

<xa>業餘</xa>
　　業餘亦名道餘。謂二乘之人，雖斷三界內業縛，尚餘界外變易生死之業，故名業餘。

<xa>苦餘</xa>
　　苦餘亦名果餘。謂二乘之人，已出三界分段生死，尚有變易生死之苦，故名苦餘。

<xa>外子</xa>
　　謂諸凡夫，未曾入道，未能紹繼佛種，是名外子。

<xa>庶子</xa>
　　謂聲聞、緣覺，但稟小乘之教，生於法身，不從如來大法生故，是名庶子。

<pb n="937"/>
<xa>真子</xa>
　　謂大乘菩薩，稟受如來大法，生於法身，是名真子。

<xa>羊車</xa>
　　羊車者，以羊挽車，故名羊車。喻聲聞之人，修四諦行，求出三界，但欲自度，不顧他
人。如羊之奔逸，竟不回顧後群，故以羊車喻之。經云：如彼諸子，為求羊車，出於火宅。
是也。（四諦者，苦諦、集諦、滅諦、道諦也。）

<xa>鹿車</xa>
　　鹿車者，以鹿挽車，故名鹿車。喻緣覺之人，修十二因緣行，求出三界，而略有為他之
心，如鹿之馳走，即能回顧後群，故以鹿車喻之。經云：如彼諸子，為求鹿車，出於火宅。
是也。（十二因緣者，一無明、二行、三識、四名色、五六入、六觸、七受、八愛、九取、
十有、十一生、十二老死。）

<xa>牛車</xa>
　　牛車者，以牛挽車，故名牛車。喻三藏教菩薩之人，修六度行，但欲度人出於三界，而
不求自出，如牛之荷負，安耐一切普運，故以牛車喻之。經云：如彼諸子，為求牛車，出於
火宅。是也。（三藏者，經藏、律藏、論藏也。六度者，一佈施、二持戒、三忍辱、四精進
、五禪定、六智慧也。）

<xa>聲聞眾</xa>
　　聞佛聲教而得悟道，故曰聲聞。謂其知苦、斷集、慕滅、修道，故以此四諦為乘也。（
四諦者，苦諦、集諦、滅諦、道諦也。）

<xa>緣覺乘</xa>
　　因觀十二因緣覺真諦理，故名緣覺。謂始觀無明緣乃至老死，此是觀十二因緣生；次觀
無明滅乃至老死滅，此是觀十二因緣滅。觀此因緣生滅，即悟非生非滅，故以此十二因緣為
乘也。（十二因緣者，一無明、二行、三識、四名色、五六入、六觸、七受、八愛、九取、
十有、十一生、十二老死也。）

<pb n="938"/>
<xa>菩薩乘</xa>
　　菩薩，梵語具雲菩提薩埵，華言覺有情。謂覺悟一切有情眾生也。菩薩行六度行，廣化
眾生出離生死，故以此六度為乘也。（六度者，一佈施、二持戒、三忍辱、四精進、五禪定
、六智慧也。）

<xa>聲聞觀苦諦為初門</xa>
　　苦即三界生死之苦也，諦即審實之義。謂聲聞之人，知果苦而斷集，因慕寂滅而修道品
，諦觀五陰生死之身，即是眾苦之本，故觀苦諦為初門也。（三界者，欲界、色界、無色界
也。五陰者，色陰、受陰、想陰、行陰、識陰也。）

<xa>緣覺觀集諦為初門</xa>
　　集即招集之義。謂煩惱之因則能招集生死之苦果也。緣覺之人，於十二因緣中，初從無
明觀起，無明即屬集諦，了知苦果實由集因而生，故觀集諦為初門也。（十二因緣者，一無
明、二行、三識、四名色、五六入、六觸、七受、八愛、九取、十有、十一生、十二老死也
。）

<xa>菩薩觀道諦為初門</xa>
　　道即六度也。謂菩薩為利他故，廣行六度，化諸眾生；故觀道諦為初門也。（六度者，
一佈施、二持戒、三忍辱、四精進、五禪定、六智慧也。）

<xa>第一田</xa>
　　此田渠流便利，無諸沙鹵瓦石棘刺，種一得百，以喻菩薩根性猛利，智慧明瞭，利益眾
生，無有窮盡，是為第一田也。（鹵音魯。）

<xa>第二田</xa>
　　此田雖無沙鹵瓦石棘刺，渠流險難，收實減半。以喻聲聞根性稍鈍，雖得無漏，但能自
利，不能度生，是為第二田也。（無漏者，謂聲聞惑業已斷，無復漏落三界生死也。）

<xa>第三田</xa>
　　此田渠流險難，多諸沙鹵瓦石棘刺，種一得一，為藳草故，以喻闡提之人，而於佛法無
<pb n="939"/>
有信心。今為說法，以種後世善種，是為第三田也。（闡提，梵語一闡提，華言信不具。外
道名。）

<xa>小草</xa>
　　小草喻人、天也。謂法雨既沾，無不蒙潤，而人、天之機根力微弱，未獲大益，故名小
草。

<xa>中草</xa>
　　中草喻聲聞、緣覺也，謂此二乘之人，蒙佛法雨，而於大乘根漸增長，故名中草。

<xa>上草</xa>
　　上草喻三藏教菩薩也。謂此菩薩，蒙佛法雨，敷榮郁茂，自他饒益，故名上草。（三藏
者，經藏、律藏、論藏也。）

<xa>象渡河</xa>
　　象渡河者，喻菩薩之人也。謂菩薩修六度萬行，利益眾生，斷見、思惑，及斷習氣盡，
而證菩提。如像之渡河，得其底也。（六度者，一佈施、二持戒、三忍辱、四精進、五禪定
、六智慧也。見、思惑者，意根對法塵而起分別曰見惑；眼耳鼻舌身貪愛色聲香味觸五塵曰
思惑。習氣者，即見、思餘習之氣分也。）

<xa>馬渡河</xa>
　　馬渡河者，喻緣覺之人也。謂緣覺修十二因緣，斷見、思惑，雖兼斷習氣，未能淨盡，
而證真空之理。如馬之渡河，雖不至底，而漸深也。（十二因緣者，一無明、二行、三識、
四名色、五六入、六觸、七受、八愛、九取、十有、十一生、十二老死也。）

<xa>兔渡河</xa>
　　兔渡河者，喻聲聞之人也。謂聲聞修四諦法，斷見、思惑，未能除斷習氣，而但證真空
之理。如兔之渡河，但浮水而過，不能深也。（四諦者，苦諦、集諦、滅諦、道諦也。）

<xa>破惡</xa>
<pb n="940"/>
　　謂比丘修戒定慧之道，能破見、思之惡，故名破惡。

<xa>怖魔</xa>
　　魔，梵語具雲魔羅，華言殺者。謂能殺人智慧之命也。比丘既能修道，魔即念言，此人
非但出我界域，亦能轉化於他，空我眷屬，魔即驚怖，故名怖魔。

<xa>乞士</xa>
　　乞是乞求之名，士是清雅之稱。謂比丘常當乞食，清淨自活。上乞法以資慧命，下乞食
以資色身，故名乞士。

<xa>犯戒雜僧</xa>
　　謂其雖持禁戒，為利養故，與破戒者常共親附，同其事業，雜處熏習，因而破戒，是名
犯戒雜僧也。

<xa>愚癡僧</xa>
　　謂其雖在阿蘭若處，諸根不利，闇鈍愚魯，經律論藏不能解了；於諸弟子，或犯禁戒，
亦不能教令清淨懺悔，是名愚癡僧也。（梵語阿蘭若，華言閑靜處。）

<xa>清淨僧</xa>
　　謂其本性清淨，嚴持戒律，通達經論，不為諸魔之所沮壞，又能調伏利益一切眾生，為
說諸戒輕重之相，堪稱護法無上大師，是名清淨僧也。

<xa>本毗尼藏</xa>
　　梵語毗尼，華言律。謂為律師者，必本於毗尼，諷誦通利，句義辯習，文字不忘，然後
可以教授於人，所以稱之為律師也。

<xa>堅持不雜</xa>
　　謂為律師者，當懷慚愧，堅持法律，於毗尼藏所有文句義疏，悉皆通達；若有問者，次
第而答，不相雜亂，所以稱之為律師也。

<pb n="941"/>
<xa>受持不忘</xa>
　　謂為律師者，於毗尼藏所傳之師，須知次第授受之由。若佛授優波離，如是次第師師相
承，乃至於今，於其名字，或能盡知，或知一二，而不忘失，所以稱之為律師也。

<xa>行圓滿</xa>
　　謂聽聞正法，依法修行，復能為他如法演說，自利利他之行既周，是名行圓滿。

<xa>果圓滿</xa>
　　謂由修行，即能證涅槃之果，圓成滿足，是名果圓滿。（梵語涅槃，華言滅度。）

<xa>師圓滿</xa>
　　師即受道之師。謂能以佛所說之法，教誡於我，復能引發一切梵行，令得滿足，是名師
圓滿。

<xa>驅烏沙彌</xa>
　　謂能驅遣烏鳥，即七歲至十二三歲者，皆名驅烏沙彌也。

<xa>應法沙彌</xa>
　　謂能與出家之法相應，即十四歲至十九歲者，皆名應法沙彌也。

<xa>名字沙彌</xa>
　　謂能止息諸惡，勤行眾慈，可以沙彌名字稱之。即二十歲已上，皆號名字沙彌也。

<xa>世間天</xa>
　　謂十方世界，一切剎土中，諸大國王，雖處人中，享受天福，是名世間天。

<xa>生天</xa>
　　即一切眾生，修行十善之因，受其果報，或生欲界天，或生色界天，或生無色界天，是
名生天。（十善者，不殺生、不偷盜、不邪婬、不妄語、不兩舌、不惡口、不綺語、不貪慾
、不瞋恚、不邪見也。）
<pb n="942"/>

<xa>淨天</xa>
　　謂聲聞、緣覺斷諸煩惱，獲大神通，變化自在，清淨無染，是名淨天。

<xa>欲界</xa>
　　欲有四種：一者情慾，二者色慾，三者食慾，四者淫慾。下極阿鼻地獄，上至第六他化
天，男女相參，多諸染欲，故名欲界。（梵語阿鼻，華言無間。第六他化天者，假他所化而
自娛樂也。

<xa>色界</xa>
　　色即色質，謂雖離欲界穢惡之色，而有清淨之色，始從初禪梵天，終至阿迦膩吒天，凡
有一十八天，並無女形，亦無慾染，皆是化生，尚有色質，故名色界。（梵語阿迦膩吒，華
言質礙究竟。一十八天者，梵眾天、梵輔天、大梵天、少光天、無量光天、光音天、少淨天
、無量淨天、徧淨天、無雲天、福生天、廣果天、無想天、無煩天、無熱天、善見天、善現
天、色究竟天也。）

<xa>無色界</xa>
　　謂但有心識而無色質也。始從空處，終至非非想處，凡有四天。但有受想行識四心，而
無形質，故名無色界。（四天者，空無邊處天、識無邊處天、無所有處天、非非想處天也。
）

<xa>能勇猛</xa>
　　諸天耽嗜欲樂，不復進修；是人雖不見當來之果，而能修諸苦行，精進不怠，是能勇猛
勝諸天也。

<xa>能憶念</xa>
　　諸天耽嗜欲樂，慧性常惛，是人能憶記曩久所作所說之事，了了分明，悉無忘失，是能
憶念勝諸天也。

<xa>能梵行</xa>
<pb n="943"/>
　　梵者，淨也。諸天耽嗜欲樂，不復增修善業；是人初發心時，能種殊勝善根，愛持戒律
，行業清淨，是能梵行勝諸天也。

<xa>勇猛強記</xa>
　　謂南洲之人，於諸教法，勇猛讀誦，記聞廣博，心不忘失；其餘三洲，則不能然，所以
勝之也。

<xa>勤修梵行</xa>
　　謂南洲之人，於諸清淨梵行，則能精勤修習，期證道果；其餘三洲，則不能然，所以勝
之也。

<xa>佛出其土</xa>
　　謂南洲乃是中華文物之國，一切聖賢，皆出其中，其人易化，所以佛之降生，必在斯土
。其餘三洲，則不示現，所以勝之也。

<xa>令出家者</xa>
　　謂若有人，為其說法，勸令出家，剃髮染衣，以正信心受持淨戒，乃至成就菩提，其恩
難報也。（梵語菩提，華言道。）

<xa>令知集法者</xa>
　　集，積集也。謂眾生積集煩惱惑業，而能招集生死之苦；若有人為其說法，令知煩惱過
患，而滅除之，其恩難報也。

<xa>令得漏盡者</xa>
　　漏盡者，謂眾生生死惑俱盡，不漏落三界也。若有人為其說法，令如法而修，破除煩惱
，出離生死之苦，而證真空涅槃之樂，其恩難報也。（三界者，欲界、色界、無色界也。梵
語涅槃，華言滅度。）

<xa>瞿夷</xa>
　　梵語瞿夷，華言明女。其父名水光長者。女生之時，日將沒，餘光照其室內皆明，因名
<pb n="944"/>
瞿夷，是太子第一妃也。

<xa>耶輸</xa>
　　梵語耶輸陀羅，華言華色。是太子第二妃，即羅睺羅之母也。其父名移施長者。

<xa>鹿野</xa>
　　鹿野是太子第三妃也，其父名釋長者。

<xa>教授善知識</xa>
　　宣傳聖言曰教，訓誨於我曰授；即教授之師也。謂其人內外方便，通塞障礙皆能決了，
是名教授善知識。

<xa>同行善知識</xa>
　　謂修觀行之人，互相策發，切磋琢磨，併心齊志，如乘一船，故名同行善知識。

<xa>外護善知識</xa>
　　護，猶助也。謂營理所須，以助修行之人；或有外侮，而能捍御，故名外護善知識。

<xa>怨想</xa>
　　怨想者，謂有人加害於我，及害我父母兄弟者，亦生親愛之想也。

<xa>親想</xa>
　　親想者，謂於父母兄弟及親戚朋友等，皆生親愛之想也。

<xa>中人想</xa>
　　中人想者，謂於非怨非親之人，亦生親愛之想也。

<xa>審慮思</xa>
　　謂在意地籌量之時，未有所作，故名審慮思。

<pb n="945"/>
<xa>決定思</xa>
　　謂意既決定，乃有所作，是名決定思。

<xa>動發思</xa>
　　唯識論云：動身之思，名為身業；發語之思，名為語業，是名動發思。

<xa>欲覺</xa>
　　欲即貪慾，謂一切凡夫之人，不了五塵過患，而於順情之境，種種貪求，而生惡覺，故
名惡覺。（五塵者，色塵、聲塵、香塵、味塵、觸塵也。）

<xa>恚覺</xa>
　　恚即瞋恚，謂一切凡夫之人，不了五塵過患，而於違情之境，種種忿怒，而生惡覺，故
名恚覺。

<xa>害覺</xa>
　　謂一切凡夫之人，常為覺觀怨賊之所侵害，故名害覺。（覺觀者，初心在緣曰覺，細心
分別曰觀。）

<xa>現報</xa>
　　謂現世作惡，現身即受惡報；現世作善，現身即受善報，是名現報。

<xa>生報</xa>
　　謂此生作善作惡，來生方受善惡之報，是名生報。

<xa>後報</xa>
　　謂或過去無量生中作善作惡，於此生中受善惡報，或在未來無量生中，受善惡報，是名
後報。

<xa>身業</xa>
　　身業，即身所作之業也。有善有惡。若殺生、偷盜、邪婬，即身惡業也；若不殺、不盜
<pb n="946"/>
、不婬，即身善業也。

<xa>語業</xa>
　　語業，即口所說之業也，有善有惡。若妄言、綺語、惡口、兩舌，即口惡業也；若不妄
言、不綺語、不惡口、不兩舌，即口善業也。

<xa>意業</xa>
　　意業，即意所起之業也，有善有惡。若貪慾、瞋恚、邪見，即意惡業也；若不貪慾、不
瞋恚、不邪見，即意善業也。

<xa>報恩福田</xa>
　　謂父母有養育之恩，師長有教誨之恩，若能供養恭敬，非惟報答其恩，抑且自然獲福，
是名報恩福田。

<xa>功德福田</xa>
　　謂若能恭敬供養佛法僧三寶，非但成就無量功德，亦能獲其福報，是名功德福田。（佛
，梵語具雲佛陀，華言覺。僧，梵語具雲僧伽，華言和合眾。）

<xa>貧窮福田</xa>
　　謂若見貧窮困苦之人，當起慈愍之心，以己所有資生等物而給施之，雖不求報，則亦自
然獲福，是名貧窮福田。

<xa>施福業</xa>
　　謂修行之人，若遇貧窮之人來乞之時，須食與食，須衣與衣，乃至臥具醫藥，隨其所欲
，皆悉施與；因施獲福，是名施福業也。

<xa>平等福業</xa>
　　謂修行之人，能持戒律，不興惡想，梵行端嚴，語言和雅，以平等慈悲愛護之心，普覆
一切有情，令得安隱；以平等心，而能致福，是為平等福業也。

<pb n="947"/>
<xa>思惟福業</xa>
　　謂修行之人，以智慧觀察，了知出要之法，遠離世間塵緣雜想，以此思惟，為出世善福
之業，是為思惟福業也。

<xa>財供養</xa>
　　謂以世間財寶及以種種上妙諸供養具，供養諸佛、菩薩，是名財供養。（菩薩，梵語具
雲菩提薩埵，華言覺有情。）

<xa>法供養</xa>
　　謂依佛所說教法，修於眾行，乃至不捨菩薩業，不離菩提心，即是以法供養諸佛、菩薩
，是名法供養。（梵語菩提，華言道。）

<xa>觀行供養</xa>
　　謂依中道妙觀，觀於一念之心，具足三諦之法，無有缺減。眾生、諸佛，平等不二，煩
惱、生死，即是菩提涅槃。唸唸觀之，即是供養諸佛、菩薩，是名觀行供養。（三諦者，真
諦、俗諦、中諦也。梵語涅槃，華言滅度。）

<xa>如來所應供養</xa>
　　謂如來出現世間，咸欲利樂一切眾生，於天人中，最尊最上，不降伏者而降伏之，無救
護者而救護之，未度脫者而度脫之，以是因緣，一切天人所應供養。

<xa>阿羅漢所應供養</xa>
　　梵語阿羅漢，華言無學。謂阿羅漢生死已盡，梵行已立，而能利益有情，為世福田，以
是因緣，一切天人所應供養。

<xa>轉輪聖王所應供養</xa>
　　謂轉輪聖王恆以正法治化天下，使其人民不殺不盜、無諸過惡，咸被恩澤，各得其所，
以是因緣，一切人民所應供養。

<xa>神變示導</xa>
<pb n="948"/>
　　謂菩薩憫彼地獄之苦，故現神通之力，滅除湯火刀劍種種苦具，令諸眾生藉此神變，從
地獄出，生天人中，受諸快樂，是為神變示導。

<xa>記說示導</xa>
　　謂菩薩憫彼地獄之苦，而於眾生唸唸記憶不忘而為說法，令諸眾生藉此法力，從地獄出
，生天人中，受諸快樂，是為記說示導。

<xa>教誡示導</xa>
　　謂菩薩憫彼地獄之苦，即發慈悲喜捨之心，說法教誡，令諸眾生，藉此教誡，從地獄出
，生天人中，受諸快樂，是為教誡示導。

<xa>天道</xa>
　　天即欲界、色界、無色界諸天也。謂因修上品十善，復修世間禪定，得生其中，是名天
道。

<xa>人道</xa>
　　人即四天下之人也。謂因行五常、五戒，復行中品十善，得生其中，是名人道。（四天
下，即四洲：東弗於逮，西瞿耶尼，南閻浮提，北郁單越也。五常者，仁義禮智信也。五戒
者，不殺、不盜、不邪婬、不妄語、不飲酒也。）

<xa>修羅道</xa>
　　梵語阿修羅，華言無酒。謂雖行五常，欲勝他故，行下品十善，得生其中，是名修羅道
；亦名僊道者，以修羅一道攝屬不定故也。（無酒者，修羅於四天下採花醞於大海，魚龍業
力，其味不變，遂嗔妒，誓斷酒，故名無酒。）

<xa>成過禮</xa>
　　謂禮佛時，身儀不正，而與輕慢相應，如碓上下，佛制有過，是名成過禮。

<xa>相似禮</xa>
　　謂禮佛時，身儀雖似端正，而與雜覺相應，是名相似禮。（雜覺者，謂覺知之念紛雜也
<pb n="949"/>
。）

<xa>順實禮</xa>
　　謂禮佛時，身儀端正，而與正智相應，隨順實理，是名順實禮。

<xa>發大智心</xa>
　　謂欲以智慧廣求一切佛法，普令眾生，皆得法喜之樂，是名發大智心。

<xa>發大悲心</xa>
　　謂慈愍一切眾生輪迴生死，受種種苦，誓願救拔，是名發大悲心。

<xa>發大願心</xa>
　　謂依四弘誓願，發無上菩提之心，上求佛道，下化眾生，是名發大願心。（四弘誓願者
，眾生無邊誓願度、煩惱無數誓願斷、法門無量誓願學、佛道無上誓願成也。）

<xa>厭離有為發心</xa>
　　謂人厭惡世間皆是有為之法，能招三界生死之苦，欲求出離此苦，即發心修行，是名厭
離有為發心。（三界者，欲界、色界、無色界也。）

<xa>所求菩提發心</xa>
　　梵語菩提，華言道。謂人宿有善本，具正知見，欲求出世妙道，即發心修行，是名所求
菩提發心。

<xa>饒益有情發心</xa>
　　有情即眾生也。謂人起慈悲心，愍念世間一切眾生受生死苦，即發心修行，願拔其苦而
與其樂，是名饒益有情發心。

<xa>至誠心</xa>
　　至，專也；誠，實也。謂此土眾生，欲生彼國，當發專至誠實之心，正念真如，求願往
生，故名至誠心。
<pb n="950"/>

<xa>深心</xa>
　　謂求無上佛果，必須心契深理；欲契深理，必須厚種善根。涅槃經云：深根難拔，故名
深心。

<xa>發願心</xa>
　　謂以真如實心、趣果善心，二心功德，善巧迴向，發願求生淨土，速證法忍，廣拔一切
眾生苦惱，故名發願心。（法忍者，謂於無生之法，忍可、忍證也。）

<xa>直心</xa>
　　直心者，謂心常質直，離諸諂曲，能行正法，即是菩提之心也。

<xa>深心</xa>
　　深心者，謂於正法，心生深信，而復樂修一切善行，即是菩提之心也。

<xa>大悲心</xa>
　　大悲心者，悲即悲愍，謂悲愍一切受苦眾生，常思救護，令其安樂，即是菩提之心也。

<xa>福行</xa>
　　謂因修十善等福報，生欲界天上人間及阿修羅，享福受樂，故名福行。（十善者，不殺
生、不偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也。梵
語阿修羅，華言無酒。）

<xa>罪行</xa>
　　謂因作五逆、十惡等罪報，生畜生、餓鬼、地獄，責罪受苦，故名罪行。（五逆者，一
殺父母、二破和合僧、三出佛身血、四殺阿羅漢、五破羯磨僧也。十惡者，殺生、偷盜、邪
婬、妄語、兩舌、惡口、綺語、貪慾、瞋恚、邪見也。）

<xa>無動行</xa>
　　（亦名不動行。）謂修世間禪定，報生色界、無色界天，心定不動，故名無動行。
<pb n="951"/>

<xa>心清淨</xa>
　　謂修學般若菩薩，不生染心，不生嗔心，不生憍慢心，不生慳貪心，不生邪見心，是名
心清淨。（梵語般若，華言智慧。）

<xa>身清淨</xa>
　　謂修學般若菩薩，心既清淨，再後受身，常得化生，是名身清淨。

<xa>相清淨</xa>
　　謂修學般若菩薩，身心既皆清淨，則能具足相好，莊嚴其身，故名相清淨。

<xa>身行清淨</xa>
　　謂身之所行，能防塞一切諸不善法，是名身業清淨。

<xa>口言真誠</xa>
　　謂凡所言說，真實誠信，永離邪妄之語，是名口業清淨。

<xa>意專向道</xa>
　　謂收攝身心，常居寂定，無他異念，是名意業清淨。

<xa>身業供養</xa>
　　謂身至誠敬禮諸佛菩薩，是名身業供養。

<xa>口業供養</xa>
　　謂口發言稱美諸佛菩薩功德，是名口業供養。

<xa>意業供養</xa>
　　謂端心正意，想念諸佛菩薩相好，是名意業供養。

<xa>孝養父母等業</xa>
<pb n="952"/>
　　謂若能孝養父母，奉事師長，則必慈心不殺，修行十善，是為淨業。（十善者，不殺生
、不偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也。）

<xa>受持三歸等業</xa>
　　謂歸依佛法僧寶，具足眾戒，不犯威儀，是為淨業。

<xa>發菩提心等業</xa>
　　梵語菩提，華言道。謂發無上道心，深信因果，誦大乘經，勸進行者，是為淨業。

<xa>財施</xa>
　　謂自能持戒，不侵他人財物；又能以己之財，施與他人，是名財施。

<xa>法施</xa>
　　謂既能財施，又能為人說法，令其開悟，是名法施。

<xa>無畏施</xa>
　　謂一切眾生，皆畏於死。持戒之人，無殺害心，令其無畏，是名無畏施。

<xa>飲食施</xa>
　　飲食施者，謂見飢餓之人，即以飲食濟其困餒，是名下品施。

<xa>珍寶施</xa>
　　珍寶施者，謂見貧窮之人，即以財物珍寶周其窘乏，是名中品施。

<xa>身命施</xa>
　　身命施者，謂但割身肉，濟於飢餓眾生，名身施；若全身施與，命亦隨盡，名命施。此
施極難極重，是名上品施。

<xa>施空</xa>
　　謂能施之人，體達我身本空，豈有我為能施。既知無我，則無希望福報之心，是名施空
<pb n="953"/>
。

<xa>受空</xa>
　　謂既體達本無我為能施之人，亦無他人為受施之者，是名受空。

<xa>施物空</xa>
　　物即資財珍寶等物，謂能體達一切皆空，豈有此物，而為所施，是名施物空。

<xa>不堅財貿易堅財</xa>
　　謂一切世間財物，體非堅固，聚散無常，不可久保。若能持用佈施清淨梵行之人，遠求
無上安樂涅槃，或求當來天人樂果，即為堅固之財，永久不壞矣，是為不堅之財貿易堅財也
。（梵語涅槃，華言滅度。）

<xa>不堅身貿易堅身</xa>
　　謂父母所生之身，乃四大假合而成，危脆不實，體非堅固，生滅無常，不可久存；若能
持守五戒，清淨無染，修習菩提無上之道，以證金剛不壞之身，是為以不堅身貿易堅身也。
（四大者，地大、水大、火大、風大也。五戒者，不殺、不盜、不邪婬、不妄語、不飲酒也
。）

<xa>不堅命貿易堅命</xa>
　　謂人所受之命，雖壽夭不齊，皆同夢幻，體非堅固，焂忽無常，不可久保。若能了知四
諦，修習正法，超越生死，以續常住不朽慧命，是為以不堅命貿易堅命也。（四諦者，苦諦
、集諦、滅諦、道諦也。）

<xa>攝律儀戒</xa>
　　攝律儀戒者，謂一切律儀，無不聚攝也。律即法律，是禁止之義；儀即儀式，是軌範之
義。法苑珠林云：攝律儀者，要唯有四：一者不得為利養故，自讚毀他。二者不得故慳，不
施前人。（即外人也。）三者不得嗔心打罵眾生。四者不得謗大乘經典。持此四法，無惡不
離，故名攝律儀戒。

<pb n="954"/>
<xa>攝善法戒</xa>
　　攝善法戒者，所行之行，能攝一切善法也。謂身口意所作善法及聞思修三慧，佈施等六
度之法，無不聚攝，故名攝善法戒。（三慧者，一聞慧，謂聞法而生智慧也；二思慧，謂思
惟而生智慧也；三修慧，謂修習而生智慧也。六度者，一佈施、二持戒、三忍辱、四精進、
五禪定、六智慧也。）

<xa>攝眾生戒</xa>
　　攝眾生戒者，謂能攝受一切眾生也。能攝之行，即是慈悲喜捨。慈名愛念，能與眾生樂
故；悲名憐愍，能拔眾生苦故；喜名喜慶，慶一切眾生離苦得樂故；捨名無憎無愛，常念眾
生，同得無憎無愛故。以此等法，攝諸眾生也。

<xa>身淨戒</xa>
　　謂身受諸戒，無有闕漏，無有毀犯，是名身淨戒。

<xa>言淨戒</xa>
　　謂一切所說語言，無有諛諂，虛誑不實，是名言淨戒。

<xa>意淨戒</xa>
　　謂蠲除惡覺，離諸貪慾，是名意淨戒。

<xa>滅業非</xa>
　　謂戒能滅殺盜等罪業之過非，故名滅業非。

<xa>滅煩惱</xa>
　　謂戒能滅貪瞋癡等煩惱，故名滅煩惱。

<xa>得滅果</xa>
　　謂因戒故，既滅業與煩惱，即得無為寂滅之果，故名得滅果。

<xa>身忍行</xa>
<pb n="955"/>
　　謂菩薩修行時，捨身命財，無有吝惜。雖被割截身體，而能忍受，是名身忍行。

<xa>口忍行</xa>
　　謂菩薩修行時，雖被人輕嫌打罵，聞已能忍，不起斗諍，是名口忍行。

<xa>意忍行</xa>
　　謂菩薩修行時，雖被人毀訾罵辱，瞋恚呵責，聞已能忍，不起忿恨之心，是名意忍行。

<xa>莊嚴精進</xa>
　　莊即端莊，嚴即嚴飾。謂菩薩發心時，精勤修習一切梵行，莊嚴道果；復為化諸眾生，
於三界中示現受生，乃至為慈悲故，入地獄中代其受苦，心不休息，是名莊嚴精進。（三界
者，欲界、色界、無色界也。）

<xa>攝善法精進</xa>
　　謂菩薩既修六度梵行，不為煩惱惡業邪見之所傾動，攝持世間、出世間一切善法，心不
放逸，是名攝善法精進。（六度者，一佈施、二持戒、三忍辱、四精進、五禪定、六智慧也
。）

<xa>利益眾生精進</xa>
　　謂菩薩於一切時，修習聖道，利益一切眾生，以種種法而化導之，咸使斷滅惡因，成就
善果；雖歷塵劫，心不疲倦，是名利益眾生精進。

<xa>願勝勇猛</xa>
　　願即誓願。謂初修行之時，鬚髮四弘誓願，發大勇猛，成佛菩提，廣化有情，知勝功德
，是名願勝勇猛。（四弘誓者，眾生無邊誓願度，煩惱無數誓願斷，法門無量誓願學，佛道
無上誓願成也。梵語菩提，華言道。）

<xa>行勝勇猛</xa>
　　行即所修之行，謂至心學道，能行妙行，發大勇猛，決趣菩提，是名行勝勇猛。

<pb n="956"/>
<xa>果勝勇猛</xa>
　　果即修因所感之果。謂一心精進，修諸妙行，發大勇猛，決求成佛，於彼之時，與一切
佛平等無二，是名果勝勇猛。

<xa>建立修定業輪</xa>
　　謂令眾生修行正觀，觀察無明煩惱起滅之相，及觀察世間如幻如化；以安那般那數息之
法，修習靜慮，則能摧破一切惑業，心住正定，是為建立修定業輪。（梵語安那般那，華言
出息入息，即數息觀也。）

<xa>建立習誦業輪</xa>
　　謂令眾生習誦大乘經教，初中後夜，精勤無怠，心不散亂，則能摧破一切惑業，是為建
立習誦業輪。

<xa>建立營福業輪</xa>
　　謂令眾生修行佈施、持戒、造像、建塔、供佛法僧，又營種種福報之事，則能摧破一切
惑業，是為建立營福業輪。

<xa>增上戒學</xa>
　　謂具足受持大小乘戒，制伏過非，成就威儀，於諸戒法而能增勝，是名增上戒學。

<xa>增上心學</xa>
　　謂能捨欲界諸不善法，得入初禪，乃至入第四禪，於諸定心而能增勝，是名增上心學。
（初禪、四禪，即色界天也。）

<xa>增上慧學</xa>
　　謂於四聖諦等法，如實能知，是名增上慧學。（四聖諦者，苦聖諦、集聖諦、滅聖諦、
道聖諦也。）

<xa>佈施無盡</xa>
　　謂菩薩好喜佈施，不吝財物乃至軀命，悉能施與，心不疲厭，是名佈施無盡。
<pb n="957"/>

<xa>持戒無盡</xa>
　　謂菩薩護持禁戒，未曾違捨。見犯戒者，憐愍悲哀；見奉戒者，尊重愛敬。復以戒法傳
化他人，心不疲厭，是名持戒無盡。

<xa>博聞無盡</xa>
　　謂菩薩聞如是法，即當奉行，思欲化他，必須博學一切經典，與夫世間藝術無不諳練，
求聞稟聽，心不疲厭，是名博聞無盡。

<xa>下根證相</xa>
　　謂行人於三七日中，獲得戒根清淨，就中所證之相，亦有三品不同。若於三七日中，或
得靈異好夢，或覺諸根明淨，四大輕利，道心勇發，是下品戒根漸淨之相。若於三七日內，
行道坐禪之中，忽見光華淨色，聞妙香氣及微妙音聲稱讚，身心慶悅，得法喜樂，即是中品
戒根淨相。若於三七日中，身心寂淨，或自見其身著淨法服，威儀齊整，身相端嚴，信心開
發，得法喜樂，無所怖畏，即是上品戒根淨相。如是三品，總為下根行者所證之相。

<xa>中根證相</xa>
　　謂行人於禪定中，所得定根清淨，就中所證之相，亦有三品不同。若於坐禪之時，忽覺
身心澄靜，發諸禪定，覺觀分明，喜樂一心，即是下品定根淨相。若於坐禪之時，身心安定
，覺出入息長短細微，遍身毛孔出入無閡；或見自身諸不淨相，因發禪定，身心快樂，寂然
正受，即是中品定根淨相。若於坐禪之時，身心安靜，緣自五陰之身，即覺無常苦空夢幻不
實，乃至一切諸法不生不滅，猶如虛空，寂靜無為；厭離世間，憫念一切，即是上品定根淨
相。此之三品，總為中根行者所證之相。（五陰者，色陰、受陰、想陰、行陰、識陰也。）

<xa>上根證相</xa>
　　謂行人於禪定中，所得慧根清淨，就中所證之相，亦有三品不同。若於行坐念誦之中，
忽覺身心如雲如影，夢幻不實，因此覺心，則發智慧，了達諸法無有障礙，於諸經論，隨義
解釋，難問無滯，即是下品慧根法相。若於行坐誦念之中，身心寂然，猶如虛空，於正慧中
，面見普賢菩薩，與無量菩薩而自圍繞，悉現其前，於是得大智慧，於諸佛所說之法，通達
妙義，說無窮盡，即是中品慧根證相。若於行坐念誦之中，身心豁然清淨，入深禪定，覺慧
<pb n="958"/>
分明，得無礙總持，獲六根清淨，開佛知見，入菩薩位，即是上品慧根證相。此之三品，總
為上根行者所證之相。（六根者，眼根、耳根、鼻根、舌根、身根、意根也。）

<xa>無貪善根</xa>
　　謂於五欲之境，不貪、不著、不愛、不樂，此無貪法，是善種性，能為無量善法根本，
故名無貪善根。（五欲者，色慾、聲欲、香欲、味欲、觸欲也。）

<xa>無嗔善根</xa>
　　謂於一切眾生，不生憤恚，不欲損惱，此無嗔法，是善種性，能為無量善法根本，故名
無嗔善根。

<xa>無癡善根</xa>
　　謂於一切諸法，皆悉明瞭通達，知是善法，知是不善法，知有罪法，知無罪法，知應修
法，知不應修法，此無癡法，是善種性，能為無量善法根本，故名無癡善根。

<xa>天樂</xa>
　　天然自然，樂勝身勝，故名為天。修十善者，生於天上，而受種種殊勝妙樂，故名天樂
。（十善者，不殺生、不偷盜、不邪婬、不妄語、不兩舌、不惡口、不綺語、不貪慾、不瞋
恚、不邪見也。）

<xa>禪樂</xa>
　　謂修行之人，入諸禪定，一心清淨，萬慮俱寂，自然得其禪悅之趣，故名禪樂。

<xa>涅槃樂</xa>
　　梵語涅槃，華言滅度。謂修行之人，既離生死之苦，得證涅槃之樂，經云：生滅滅已，
寂滅為樂，故名涅槃樂。

<xa>異熟因異熟果</xa>
　　異世成熟，名為異熟。謂今世所作善惡之因，即感未來世善惡之果，是名異熟因異熟果
。
<pb n="959"/>

<xa>福因福果</xa>
　　謂佈施持戒忍辱為因，即感現在及未來世所作種種事業皆得自在之果，是名福因福果。

<xa>智因智果</xa>
　　謂修習一切智慧為因，能證三乘及以佛果，是名智因智果。（三乘者，聲聞乘、緣覺乘
、菩薩乘也。）

<xa>熱風熱沙患</xa>
　　謂一切龍，若遇熱風熱沙著身之時，燒皮燒肉及以骨髓，即受痛苦，故名為患。

<xa>惡風暴起患</xa>
　　謂一切龍，若遇惡風卒暴起時，其飾身寶衣，自然而失，龍身乃現，即受苦惱，故名為
患。

<xa>畏金翅鳥患</xa>
　　謂一切龍正娛樂時，被金翅鳥入於龍宮，搏取始生龍子食之，即生怖畏，故名為患。

<xa>精媚鬼</xa>
　　謂精神變化厭媚於人也。以十二時中子鼠、丑牛等獸為種種相，或作少男少女，老宿之
形，及可畏等相，惱亂行人，各當其時而來。善須別識。若多卯時來者，必是狐兔之類，說
其名字，精媚即散。餘時之來者，類此可知。呼其名字，即皆消滅也。

<xa>[情-青+阜]惕鬼</xa>
　　（[情-青+阜]音堆，惕音剔。）[情-青+阜]惕即惡夜叉。摩訶止觀云：拘那含
佛末法之時，有一比丘，好惱亂眾僧，為眾擯出，遂發惡誓，常惱坐禪之人。此鬼亦作種種
形貌，或如蟲類緣人頭面鑽刺之狀，或抱持於人，或復言說音聲喧鬧，及作諸獸之形來惱行
人，應即覺知，一心閉目，陰而罵之。作是言：我今識汝，汝是閻浮提中，食火嗅香等輩，
喜破戒種。我今持戒，終不畏汝。兼誦戒律以除卻之。彼鬼即便退去，無能惱亂也。（梵語
夜叉，華言勇健。梵語摩訶，華言大。拘那含，梵語具雲拘那含牟尼，華言金寂。梵語比丘
<pb n="960"/>
，華言乞士。梵語閻浮提，華言勝金洲。）

<xa>魔羅鬼</xa>
　　梵語魔羅，華言能奪命。以能奪行人智慧之命故也。此鬼多作三種形相，惱亂行人。一
、違情之事，即丑色惡聲等可畏五塵，及虎狼師子羅剎等類；二、順情之事，即美色嬌聲，
可愛五塵，及父母等形相之類；三、非違非順之事，即尋常所見五塵等類。以上三事，或令
怖畏，或令愛著，皆能動亂行人之心，而使禪定不得發也。（五塵者，色塵、聲塵、香塵、
味塵、觸塵也。）

<xa>外障</xa>
　　謂此餓鬼，常受飢渴，皮肉血脈皆悉枯槁，頭髮髼亂，其面黯黑，唇口乾焦，常以其舌
自舐口面，慞惶馳走，處處求食，所到泉池，便見其水變成膿血，自不欲飲。如是等鬼，由
外障礙飲食，是名外障。

<xa>內障</xa>
　　謂此餓鬼，咽或如針，口或如炬，其腹寬大。由此因緣，縱得飲食，不能啖飲。如是等
鬼，由內障礙飲食，是名內障。

<xa>無障</xa>
　　謂有餓鬼，名猛焰鬘，雖於飲食無有障礙，然隨所飲啖之物，皆被燒然，變成火炭；由
此因緣，飢渴大苦，是名無障。

<xa>地獄道</xa>
　　謂此處在地之下，鐵圍山間，有八寒八熱等獄，即造作極重惡業眾生墮於此道，故名地
獄道。（八寒者，頞浮陀獄、泥賴浮陀獄、阿吒吒獄、阿波波獄、嘔喉獄、郁波羅獄、波頭
摩獄、芬陀利獄也。八熱者，想獄、黑繩獄、堆壓獄、叫喚獄、大叫喚獄、燒炙獄、大燒炙
獄、無間獄也。）

<xa>餓鬼道</xa>
　　餓鬼道有三種。一謂罪業極重者，積劫不聞漿水之名。其次者，但伺求人間蕩滌膿血糞
<pb n="961"/>
穢。又其次者，時或一飽。即造作惡業眾生，由慳貪故，生於此道，故名餓鬼道。

<xa>畜生道</xa>
　　謂披毛戴角，鱗甲羽毛，四足多足，有足無足，水陸空行等。即造作惡業眾生，由愚癡
故，生於此道，故名畜生道。

<xa>火途對嗔忿</xa>
　　火途即地獄道也。謂其處受苦眾生，常為鑊湯爐炭等熱苦所逼，故四解脫經稱為火途。
蓋由眾生無慈悲心，常懷嗔忿，致感斯報。故云火途對嗔忿。

<xa>刀途對慳貪</xa>
　　刀途即餓鬼道也。謂其處受苦眾生常受刀杖驅逼等苦，故四解脫經稱為刀途，蓋由眾生
無惠施心，常懷慳貪，致感斯報。故云刀途對慳貪。

<xa>血途對愚癡</xa>
　　血途即畜生道也。謂其處受苦眾生，強者伏弱，互相吞啖，飲血食肉。故四解脫經稱為
血途，蓋因眾生無智慧心，愚癡不了，致感斯報。故云血途對愚癡。

<xa>惡</xa>
　　惡即背理之謂。若殺盜等皆違理造作，是名為惡。

<xa>大惡</xa>
　　謂自殺，亦教人殺；自慳，亦教人慳等，是名大惡。

<xa>惡中惡</xa>
　　謂自吝法，亦教人吝法；由一人吝法，則令多人墮於惡道，亦是斷滅佛法，是名惡中惡
。

<xa>癡無明</xa>
　　謂人愚癡暗鈍，無所明瞭，而於正法不能生信，唯逐邪師邪教，妄執倒見，是名癡無明
<pb n="962"/>
。

<xa>迷無明</xa>
　　謂人昏迷不了，惑於五塵等境，不能觀察其患，及起貪染之心，是名迷無明。（五塵者
，色塵、聲塵、香塵、味塵、觸塵也。）

<xa>顛無明</xa>
　　謂人無所明瞭，而於正法起邪倒見，如常計無常，樂計非樂等，是名顛無明。

<xa>小隨煩惱</xa>
　　謂忿、恨、覆、惱、嫉、慳、誑、諂、憍、害十種，各別而起行位局故，是名小隨煩惱
。

<xa>中隨煩惱</xa>
　　謂無慚、無愧二種俱生，非各別起，行通前之忿恨覆惱等，唯遍在不善法中，是名中隨
煩惱。

<xa>大隨煩惱</xa>
　　謂掉舉、昏沉、不信、懈怠、放逸、散亂、不正、失念八種，得俱生故，不可名小；染
皆遍故，不得名中。二義既殊，故名大隨煩惱。

<xa>心顛倒</xa>
　　心即根塵相對所起一念之心。謂心為群妄之原，起惑之始。因迷自性清淨之心，種種分
別，起諸顛倒，是名心顛倒。（根者，眼耳鼻舌身意六根也。塵者，色聲香味觸法六塵也。
）

<xa>見顛倒</xa>
　　謂眼是諸見之本，由不了外塵之境皆悉虛幻，是以妄生執取，起諸顛倒，是名見顛倒。

<xa>想顛倒</xa>
<pb n="963"/>
　　謂想取六塵之想也。由不了六塵過患，傷失善根，以妄生緣想，起諸顛倒，是名想顛倒
。（六塵者，色塵、聲塵、香塵、味塵、觸塵、法塵也。）

<xa>貪毒</xa>
　　引取之心，名之為貪。若以迷心對一切順情之境，引取無厭，是名貪毒。

<xa>嗔毒</xa>
　　忿怒之心，名之為嗔。若以迷心對一切違情之境，便起忿怒，是名嗔毒。

<xa>癡毒</xa>
　　迷惑之心，名之為癡。若於一切事理之法無所明瞭，顛倒妄取，起諸邪行，是名癡毒。

<xa>貪縛</xa>
　　引取之心，名為貪。謂眾生於五塵可意之境，貪染生著，起諸惑業，因被纏系，不得解
脫，故名貪縛。（五塵者，色塵、聲塵、香塵、味塵、觸塵也。）

<xa>嗔縛</xa>
　　忿怒之心，名為嗔。謂眾生於五塵違意之境，忿怒生嗔，起諸惑業，因被纏縛，不得解
脫，故名嗔縛。

<xa>癡縛</xa>
　　迷惑之心，名為癡。謂眾生於一切事理之法，無所明瞭，妄生邪見，起諸邪行，纏綿不
息，故名癡縛。

<xa>貪病</xa>
　　謂貪愛之心，對一切順情之境，著欲無厭，是為貪病。其病當以不淨之觀為藥而對治之
。令其觀於自他之身，一一不淨，何所可貪。此觀若成，此病即去，而心寂靜矣。

<xa>嗔病</xa>
　　謂瞋恚之心，對一切違情之境，熱惱於懷，是為嗔病。其病當以慈心之觀為藥而對治之
<pb n="964"/>
。令其觀於一切眾生，皆吾眷屬，應與其樂，何所可嗔。此觀若成，此病即去，而心清涼矣
。

<xa>癡病</xa>
　　謂迷惑之心，於一切事理無所明瞭，顛倒妄想，是為癡病。其病當以因緣之觀為藥而對
治之，令其知生死輪轉，因果相續，循環無際，何得而離。此觀若成，此病即去，而心明瞭
矣。（因緣觀，即觀十二因緣也。十二因緣者，一無明、二行、三識、四名色、五六入、六
觸、七受、八愛、九取、十有、十一生、十二老死也。）

<xa>謗大乘</xa>
　　大乘即佛菩薩所乘之法也。謂人宿無善種，不能信受如來之法，而於大乘經典，妄生謗
毀；既無修種之因，當受地獄之報。如世重病，實難治也。

<xa>五逆罪</xa>
　　逆者違悖天理也。謂人於父母，當竭力孝養，以報其恩，而反害之。僧之和合，得成道
業，利益於人，反離間而破散之。諸佛如來出現世間，度脫一切眾生，所當恭敬供養，反傷
支體，以出其血。羅漢出離三界，為世福田，利益有情，所當禮敬，反加殺害。僧之羯磨，
為人受戒，不一心奉事稟受戒法，反以惡言破毀其行。如是等人，永墮地獄，無有出期。如
世極重之病，尤難治也。（羅漢，梵語具雲阿羅漢，華言無學。三界者，欲界、色界、無色
界也。梵語羯磨，華言作法。）

<xa>一闡提</xa>
　　梵語一闡提，華言信不具。謂此人撥無因果，顛倒邪見，不信現在未來業報，不親善友
知識，不聽諸佛所說教誡，當墮地獄，無有出期。如世重病，終難治也。

<xa>見思惑</xa>
　　見即分別也，謂意根對法塵起諸邪見，故名見惑；思即思惟，又貪染也，謂眼耳鼻舌身
五根貪愛色聲香味觸五塵，而起想著，故名思惑。此見、思惑，亦名通惑者，通聲聞、緣覺
、菩薩三乘共斷故也。

<pb n="965"/>
<xa>塵沙惑</xa>
　　塵沙惑者，謂眾生見、思數多，如塵若沙，乃他人分上之惑，菩薩之行，專為化他，若
令眾生能斷見、思之惑，於菩薩即是斷塵沙惑；而亦名別惑者，別在菩薩所斷故也。

<xa>無明惑</xa>
　　無明惑者，謂於一切法無所明瞭，故曰無明。此惑乃業識之種子，煩惱之根本。聲聞、
緣覺不知其名；別在大乘菩薩，定慧雙修，萬行具足，方斷此惑。故亦名別惑也。

<xa>煩惱障</xa>
　　昏煩之法，惱亂心神，故名煩惱。謂貪慾、瞋恚、愚癡等惑，障蔽正道，是名煩惱障。

<xa>業障</xa>
　　業即業行，謂由貪瞋癡起身口意，造作五無間重惡之業，障蔽正道，是名業障。（五無
間業者，一殺父、二殺母、三殺阿羅漢、四出佛身血、五破和合僧也。）

<xa>報障</xa>
　　報即果報。謂由煩惱惑業，生在地獄、畜生、餓鬼諸趣，因此障蔽正道，是名報障。

<xa>皮煩惱障</xa>
　　即三界中思惑也。謂貪瞋癡等煩惱，對外六塵而起，如皮在身外，故名皮煩惱障。（三
界者，欲界、色界、無色界也。思惑者，於一切法起貪愛心也。六塵者，色塵、聲塵、香塵
、味塵、觸塵、法塵也。）

<xa>肉煩惱障</xa>
　　即三界中見惑也。謂斷常有無等見，皆屬內心分別。如肉在皮內，故名肉煩惱障。

<xa>心煩惱障</xa>
　　即根本無明惑也。謂此無明之惑，由迷真心，逐妄而起，故名心煩惱障。

<xa>我慢重障</xa>
<pb n="966"/>
　　謂我慢貢高，邪見執蔽，不能下心敬事諸佛菩薩師僧父母，及不能學如來正法，是名我
慢重障。

<xa>嫉妒重障</xa>
　　謂妒賢嫉能，自是他非，見人修善反生嫉妒，而不能學如來正法，是名嫉妒重障。

<xa>貪慾重障</xa>
　　謂多貪多欲，懶惰睡眠，掉舉破戒，亦不能學如來正法，是名貪慾重障。（掉者，動也
。）

<xa>煩惱雜染</xa>
　　煩惱雜染者，亦名惑雜染，謂身見、邊見及貪瞋癡等一切煩惱，皆能染污心識，令不清
淨故也。

<xa>業雜染</xa>
　　業雜染者，謂或因煩惱所生，或因煩惱緣助，動身口意，造作惡業，皆能染污真性，令
不清淨故也。

<xa>生雜染</xa>
　　生雜染者，亦名苦雜染。謂因煩惱及業故生，因生故苦，即生老病死等苦，皆能染污真
性，令不清淨故也。

<xa>加行心時</xa>
　　加行猶方便也。謂人欲作惡業之時，必先起心，方便加行，是名加行心時。

<xa>根本心時</xa>
　　謂人正作惡業時之心也。其心決定不可拔動，由此生於加行，是名根本心時。

<xa>後起心時</xa>
　　謂人作惡業已後，復起心緣念往所作事，是名後起心時。
<pb n="967"/>

<xa>飲食慾</xa>
　　謂凡夫之人於種種美味飲食多生貪愛，是名飲食慾。

<xa>睡眠欲</xa>
　　謂凡夫之人心多暗塞，不能勤修道業，唯耽睡眠，是名睡眠欲。

<xa>淫慾</xa>
　　謂一切男女，互相貪染，起諸欲事，是名淫慾。

<xa>苦苦</xa>
　　謂有漏五陰之身，性常逼迫，名苦。又與苦受相應，即苦上加苦，故名苦苦。（五陰者
，色陰、受陰、想陰、行陰、識陰也。）

<xa>壞苦</xa>
　　謂樂相壞時，苦相即至，名為壞苦。即樂極悲生是也。

<xa>行苦</xa>
　　行苦者，即有漏之法，四相遷流，常不安隱故也。（四相者，生相、住相、異相、滅相
也。）

<xa>欲漏</xa>
　　謂眾生因欲界見、思二惑，造作諸業，而於欲界不能出離，故名欲漏。（意根對於法塵
而起分別曰見惑，眼等五根對色等五塵而起貪愛曰思惑。）

<xa>有漏</xa>
　　因果不亡曰有，即色界、無色界見、思煩惱也。謂眾生因此煩惱，不能出離色、無色界
，故名有漏。

<xa>無明漏</xa>
<pb n="968"/>
　　無所明瞭，故曰無明，即三界癡惑也。謂眾生因此無明，漏落三界，故名無明漏。

<xa>疑自</xa>
　　疑自者，謂疑自身諸根暗鈍，罪垢深重，非是受道之器。作此自疑，禪定不能發生也。

<xa>疑師</xa>
　　疑師者，謂疑受道之師，威儀相貌皆不具足。自既無道，何能教我？作此疑慢，禪定不
能發生也。

<xa>疑法</xa>
　　疑法者，謂疑所受之法，非正真之道，故不敬信受行，既不信受，禪定亦不能發生也。

<xa>菩提廣大屈</xa>
　　梵語菩提，華言道。謂聞無上菩提廣大深遠，心便退屈，是名菩提廣大屈。

<xa>萬行難修屈</xa>
　　謂聞佈施等波羅蜜多，修之甚難，心便退屈，是名萬行難修屈。（梵語波羅蜜多，華言
到彼岸。）

<xa>轉依難證屈</xa>
　　謂聞轉煩惱、依菩提，轉生死、依涅槃，極難可證，心便退屈，是名轉依難證屈。（梵
語涅槃，華言滅度。）

<xa>苦道</xa>
　　苦即生死之苦也。謂三界六道眾生，生而復死，死已還生，故名苦道，（三界者，欲界
、色界、無色界也。六道者，天道、人道、修羅道、餓鬼道、畜生道、地獄道也。）

<xa>煩惱道</xa>
　　昏煩之法，惱亂心神，即見、思等惑也。謂由此煩惱為因，致感生死之果，故名煩惱道
。
<pb n="969"/>

<xa>業道</xa>
　　業即身口所作善、惡業行也。謂由此諸業為因，致感生死之果，故名業道。

<xa>神業</xa>
　　謂神不守其道，妄作禍福，以取饗祀，惡業貫盈，使其煎灼此泉，以償濫祭。

<xa>鬼業</xa>
　　謂鬼方出罪所，游於人間，以餘業力，煎灼此泉，以償宿債。

<xa>熱石</xa>
　　謂熱石其色如金，其性常炎，故其出泉如湯。

<xa>苦苦對欲界</xa>
　　謂三界受生，無非是苦。欲界諸境逼迫，苦中復苦，故云苦苦對欲界。

<xa>壞苦對色界</xa>
　　謂樂壞時，苦名為壞苦。如色界天受禪味之樂，報盡還於五道受生死苦，故云壞苦對色
界。（五道者，人道、修羅道、餓鬼道、畜生道、地獄道也。）

<xa>行苦對無色界</xa>
　　謂雖無苦樂之境，任運心有生滅，名為行苦。如無色界中，雖無質礙之色，而有漏心識
自然是苦，故名行苦對無色界。

<xa>小千世界</xa>
　　謂一日一月繞一須彌山照四天下，山腰是四天王天所居，山頂是三十三天所居，此天之
上，有夜摩天、兜率天、樂變化天、他化自在天、梵世天，此名一世界。如此一千世界，一
千日月，一千須彌山，一千四天下，一千四天王天，一千三十三天，一千夜摩天，一千兜率
天，一千樂變化天，一千他化自在天，一千梵世天，總為第二禪天所覆，是名小千世界。（
梵語須彌，華言妙高。四天王者，東方持國天王，南方增長天王，西方廣目天王，北方多聞
<pb n="970"/>
天王。三十三天，即忉利天也。梵語夜摩，華言善時。梵語兜率，華言知足。）

<xa>中千世界</xa>
　　謂以一千個小千世界，則成中千世界。此中千世界中，共有百萬日月，百萬須彌山，百
萬四天下，百萬四天王天，百萬三十三天，百萬夜摩天，百萬兜率天，百萬樂變化天，百萬
他化自在天，百萬梵世天。一千二禪天，總為第三禪天所覆，是名中千世界。

<xa>大千世界</xa>
　　謂以一千個中千世界，則成大千世界。此大千世界中，共有百億日月，百億須彌山，百
億四天下，百億四天王天，百億三十三天，百億夜摩天，百億兜率天，百億樂變化天，百億
他化自在天，百億梵世天。百萬二禪天。一千三禪天，總為第四禪天所覆，是名大千世界。
（億有四等，一以十萬為億，二以百萬為億，三以千萬為億，四以萬萬為億。今言百億者，
則以千萬為億也。）

<xa>過去世</xa>
　　謂善惡諸行，已起、已生、已轉、已聚集、已出現，落謝變滅，過去所攝，是名過去世
。

<xa>未來世</xa>
　　謂善惡諸行，未起、未生、未聚集、未出現，未來所攝，是名未來世。

<xa>現在世</xa>
　　謂善惡諸行，現起、現生、現聚集、現出現，未轉、未謝、未滅，現在所攝，是名現在
世。

<xa>過去世業</xa>
　　謂過去世，若意起貪瞋癡等，即動身口，作諸惡業；若意不貪、不嗔、不癡等，即動身
口，作諸善業。善惡之業雖殊，皆受現在未來之報，是名過去世業。

<xa>現在世業</xa>
<pb n="971"/>
　　謂現在世，若意起貪瞋癡等，即動身口，作諸惡業；若意不貪、不嗔、不癡等，即動身
口，作諸善業。善惡之業雖殊，皆受未來之報，是名現在世業。

<xa>未來世業</xa>
　　謂未來世，必由身口意，造作善惡諸業。雖不現作，望於未來，畢竟不無，是名未來世
業。

<xa>假名世間</xa>
　　（亦名眾生世間。）假名者，於十界五陰實法上，假立名字，各各不同，是為假名世間
。（實法者，謂十界五陰皆實有也。假立名字者，謂十界名字，非實有也。既有十界五陰實
法，即有十界眾生假名。且如人界中，各各有身，即各各有名字也。餘界亦然。）

<xa>五陰世間</xa>
　　（亦名五眾世間。）五陰者，色受想行識也。十界五陰各各差別，故名五陰世間。（色
即質礙之色，受即領納諸塵，想即思想，行即造作，識即分別善惡。以此五者，陰覆真性，
皆名為陰。）

<xa>國土世間</xa>
　　國土者，即眾生所依之境界也。既有能依之身，即有所依之土。十界所依，各各差別，
故名國土世間。

<xa>器世間</xa>
　　世界如器，名器世間。乃是釋迦如來所化之境，即三千世界也。（梵語釋迦，華言能仁
。三千即小千、中千、大千也。）

<xa>眾生世間</xa>
　　謂五陰和合，眾共而生，間隔不同，故名眾生世間，即釋迦如來所化之機眾也。（五陰
者，色陰、受陰、想陰、行陰、識陰也。）

<xa>智正覺世間</xa>
<pb n="972"/>
　　謂如來具大智慧，永離偏邪，深能覺了世間、出世間法，故名智正覺世間，即釋迦如來
能化之智身也。

<xa>約通力說</xa>
　　約，猶依也。謂佛以神通力，令諸世間無情之物，皆能說法，故名約通力說。

<xa>約融通說</xa>
　　謂依報之土，正報之身，性本融通，身既說法，土亦能說；即一說一切說，故名約融通
說。

<xa>約顯理說</xa>
　　謂菩薩觸對諸境，皆能了知。如對色即顯質礙、緣生、無常等義；觸類成教，故名約顯
理說。

<xa>天配正覺世間</xa>
　　正覺即佛也。謂天道廣大，包萬象以無餘。佛智弘深，極十方而普照。故以天配正覺世
間也。

<xa>地配器世間</xa>
　　世界如器，名器世間。謂地有含藏之能，亦有負載之義，而為世界所依；十方世界無邊
剎土，亦為一切有情眾生所依，故以地配器世間也。

<xa>人配眾生世間</xa>
　　人即六道之一道也。謂世間一切有情之類，皆名眾生，以人與眾生皆有覺知之性，故以
人配眾生世間也。（六道者，天道、人道、修羅道、餓鬼道、畜生道、地獄道也。）

<xa>世界相續</xa>
　　經云：世為遷流，界為方位。東西南北四維上下為界；過去未來現在為世，故名世界。
由眾生於清淨心體，一念不覺，而起妄明。妄明既立，空昧相形，形則搖動，故有風輪，執
持世界；明覺立堅，故有金輪，保持國土。風金相摩，故有火光，為變化性，寶明生潤，火
<pb n="973"/>
光上蒸，故有水輪；含十方界，此之世界，同諸眾生業力，依空安立而有成壞之劫，壞而復
成，成而復壞，終始相續，無有斷絕，故名世界相續。（空昧相形者，空即明也，昧即暗也
。明暗互相，形影動搖不定，故有風輪生也。執持世界者，金水土三輪，皆為所載持也。明
覺立堅者，一念妄明，堅執不移，故有金輪生也。保持國土者，謂金體貴重，故云保持。火
光為變化性者，謂火能變生為熟，變腐為堅等。實（編者註：『實』疑是『寶』）明生潤者
，謂金能生水也。火光土蒸者，火性炎上，水性流下，如火蒸物，氣汗流下，故有水輪。含
十方界，如上所明，乃是三輪相生次第。若論諸輪持於世界，最下空輪，持於風輪，風輪持
於水輪，水輪持於金輪，而不言土者，土與金同是堅性，故不言也。）

<xa>眾生相續</xa>
　　謂五陰諸法，眾共和合而生，名為眾生。經云：同業相纏，合離成化，流愛為種，納想
為胎，交遘發生，吸引同業，胎卵濕化，更相變易，所有受業，逐其飛沉，生死死生，無有
斷絕，故名眾生相續。（同業相纏合離成化者，眾生皆由六根對於六塵，同造生死之業，故
名同業。業相纏縛，故因緣和合而生，因緣別離而死。化猶變化，謂生死也。流愛為種，納
想為胎者，流，注也。謂識之流，愛則為種，神之納想，則為胎也。交遘發生吸引同業者，
遘，遇也。謂男女交相遇會，情所發生，吸撮導引同業之類，而入胎也。更相變易者，四生
受報，循業不定也。所有受業，逐其飛沉者，隨其所受業報，或升或沉，無定趣也。）

<xa>業果相續</xa>
　　謂眾生有殺盜婬三種之業，而受其果報，故名業果。經云：汝負我命，我還汝債，經百
千劫，常在生死；汝愛我心，我憐汝色，經百千劫，常在纏縛。惟殺盜婬，三為根本，隨業
隨報，無有窮盡，故名業果相續。（汝負我命，我還汝債二句，文義互見，如雲汝負我命，
汝還我命；我負汝債，我還汝債。此殺盜二種業果也。汝愛我心，我憐汝色二句，亦應互見
，如雲我愛汝心，汝憐我色。此淫慾業果也。）

<xa>初阿僧祇</xa>
　　謂如來始從古釋迦佛至尸棄佛，值七萬五千佛，名初阿僧祇。（大論云：釋迦文佛先世
作瓦師，名大光明。爾時有佛，名釋迦文，到瓦師捨寄宿；瓦師以草座、燈明、石蜜漿三事
奉佛。發願云：我於當來作佛，如今佛名無異。故今作佛，亦號釋迦文也。梵語尸棄，又云
式棄，華言火。）
<pb n="974"/>

<xa>二阿僧祇</xa>
　　謂如來次從尸棄佛至然燈佛，值七萬六千佛，名第二阿僧祇。（然燈佛者，大論云：佛
初生時，身光如燈，後至成佛，遂名然燈。彼時釋迦佛號曰儒童，以五莖蓮華獻佛，及禮佛
足，見地污濕，即解鹿皮衣覆之，掩泥不足，乃解發覆地，令佛蹈而過之。佛因記曰：汝自
此後九十一劫，劫號為賢，汝當作佛，號釋迦文。）

<xa>三阿僧祇</xa>
　　謂如來次從然燈佛至毗婆屍佛，值七萬七千佛，名第三阿僧祇。（梵語毗婆屍，亦名維
衛，華言勝觀。）

<xa>正法時</xa>
　　正猶證也。謂如來滅後，教法住世，人有稟教者，即能修行；有修行者，即能證果，是
名正法。據法住記云：佛告阿難：我滅度後，正法一千年，由女人出家，減五百年。又據善
見論云：後為比丘尼說八敬法，還得一千年。又據法苑珠林云：天人答宣律師曰：佛錫杖在
龍窟中四十年住。為如來滅後，有飛行羅剎，能說十二部經，詐為善比丘，食諸持戒者，為
斷此惡，故鎮龍窟中。復令正法增住四百年。是則正法住世總一千四百年。（梵語阿難，華
言慶喜。梵語比丘，華言乞士。八敬法者，一、尼百歲禮初夏比丘足，二、不得罵謗比丘，
三、不得舉比丘過，四、從僧受具戒，五、有過從僧懺，六、半月從僧教誡，七、依僧三月
安居，八、夏訖從僧自恣法也。梵語羅剎，華言速疾鬼。十二部經者，一契經、二重頌、三
諷頌、四因緣、五本事、六本生、七希有、八譬喻、九論議、十自說、十一方廣、十二授記
也。）

<xa>像法時</xa>
　　像者似也；有教有行，似正法時故也。謂如來滅後，教法住世，人有稟教，即能修行，
多不能證果，是名像法。據法住記云：佛告阿難：我滅度後，像法一千年。又據法苑珠林云
：由佛錫杖在龍窟中因緣，復令像法增住一千五百年，是則像法住世總二千五百年。

<xa>末法時</xa>
　　謂如來滅後，教法垂世，人雖有稟教，而不能修行、證果，是名末法。據法住記云：佛
<pb n="975"/>
告阿難：我滅度後，末法一萬年。又據法苑珠林云：由佛錫杖在龍窟中因緣，復令末法增住
二萬年，是則末法總三萬年。

<xa>熱際時</xa>
　　西域記云：從正月十六日至五月十五日為熱時也。

<xa>雨際時</xa>
　　謂從五月十六日至九月十五日為雨時也。

<xa>寒際時</xa>
　　謂從九月十六日至正月十五日為寒時也。

<xa>欲有</xa>
　　謂欲界天、人、修羅、畜生、餓鬼、地獄，各各隨其業因而受果報，故名欲有。

<xa>色有</xa>
　　謂色界四禪諸天，由昔修習有漏禪定，報生此天，雖離欲界粗染之身，而有清淨之色，
故名色有。（四禪諸天者，初禪天、二禪天、三禪天、四禪天也。）

<xa>無色有</xa>
　　謂無色界四空諸天，由昔修習有漏禪定，報生此天，雖無色質為礙，而亦隨其所作之因
，受其果報，故名無色有。（四空諸天者，空處天、識處天、無所有處天、非非想處天也。
）

<xa>相待有</xa>
　　待即對待之義。謂如長短、彼此等，實無長短，亦無彼此；以相待故，乃有長短等名。
是則長因短有，短因長有。彼亦因此，此亦因彼。東西南北，皆亦如是，故名相待有。

<xa>假名有</xa>
　　假即虛假不實也。謂如[疊*毛]因毛縷而成，若無毛縷，[疊*毛]則何有？是知毛
<pb n="976"/>
縷因緣和合，假名為[疊*毛]。一切眾生四大和合，假名為身，亦復如是。故曰假名有。
（四大者，地大、水大、火大、風大也。）

<xa>法有</xa>
　　謂一切諸法，皆從因緣而生；緣合則成，緣散則滅，本無自性。雖無自性，非如兔角龜
毛，有名無實，故名法有。

<xa>性境</xa>
　　性即實之義也。謂眼識乃至身識及第八識等所緣色等實境，相分不起名，言無籌度心，
是名性境。

<xa>獨影境</xa>
　　影即影像，是相分異名。謂如第六識緣空華、兔角，及過去未來等所變相分，無種為伴
，但獨自有，是名獨影境。

<xa>帶質境</xa>
　　帶即兼帶，質即體質。謂以心緣心也。如第七識緣第八識見分境時，其相分無別種生，
一半與本質同種生，一半與能緣見分同種生，是名帶質境。

<xa>種子境</xa>
　　謂第八識能徧任持世間、出世間諸法種子，故名種子境。

<xa>根身境</xa>
　　謂第八識覺明能了之心，發起內外塵勞之相，於一圓湛，析出根塵，聚內四大而為身份
，故名根身境。（四大者，地大、水大、火大、風大也。）

<xa>器世間境</xa>
　　世界如器，名器世間。謂從第八識轉相而成現相，即有山河大地等境界，故名器世間境
。

<pb n="977"/>
<xa>現量</xa>
　　現即顯現，量即量度，是楷定之義也。謂眼識乃至身識，對於顯現五塵之境，而能度量
楷定法之自相，不錯謬故，是名現量。（五塵者，色塵、聲塵、香塵、味塵、觸塵也。）

<xa>比量</xa>
　　比即比類，謂以比類量度，而知有故。如遠見煙，知彼有火，是名比量。

<xa>聖教量</xa>
　　謂於聖人所說現量、比量之言教，皆不相違，定可信受，是名聖教量。

<xa>上者八十里</xa>
　　謂其中邊山川平易，故量為八十里也。

<xa>中者六十里</xa>
　　謂其中邊山川稍險，故量為六十里也。

<xa>下者四十里</xa>
　　謂其中邊山川險阻，故量為四十里也。

<xa>假名相</xa>
　　謂世間一切事物及以眾生，雖因眾緣和合而有種種名字，皆無自性，虛假不實。眾生迷
故，於此假名，起執取相，故名假名相。

<xa>法相</xa>
　　謂五蘊、十二入、十八界等諸法，以肉眼觀故，則見是有；以慧眼觀故，則見是無。眾
生迷故，於此等法，起執取相，故名法相。（五蘊者，色蘊、受蘊、想蘊、行蘊、識蘊也。
十二入者，眼入、耳入、鼻入、舌入、身入、意入、色入、聲入、香入、味入、觸入、法入
也。十八界者，眼界、色界、眼識界；耳界、聲界、耳識界；鼻界、香界、鼻識界；舌界、
味界、舌識界；身界、觸界、身識界；意界、法界、意識界也。）

<pb n="978"/>
<xa>無相相</xa>
　　謂離上二相，但有無相。眾生迷故，又於無相之中，起執取相，故名無相相。

<xa>標相</xa>
　　標即表也。謂如見煙，即知是火等，是名標相。

<xa>形相</xa>
　　形即形狀。謂長短方圓等，是名形相。

<xa>體相</xa>
　　體即體質。謂如火以熱為質相等，是名體相。

<xa>顯色</xa>
　　顯即明顯，色即質礙之色，謂青黃赤白、光影明暗、煙雲、塵霧、虛空等色，明顯可見
，故名顯色。

<xa>形色</xa>
　　形即形相，謂長短方圓、粗細高下，若正不正，皆有形相，故名形色。

<xa>表色</xa>
　　表，顯也、對也，謂行住坐臥，取捨屈伸，雖是所行之事，而有表對，顯然可見，故名
表色。

<xa>可見有對色</xa>
　　可見有對色者，即一切色塵也。謂世間之色，眼則可見，有對於眼故也。

<xa>不可見有對色</xa>
　　不可見有對色者，即五根、四塵也。謂眼識不可見而能對色，耳識不可見而能對聲，鼻
識不可見而能對香，舌識不可見而能對味，身識不可見而能對觸，皆言勝義根也。四塵，即
聲香味觸也；此四亦不可見，而有對於耳鼻舌身故也。
<pb n="979"/>

<xa>不可見無對色</xa>
　　不可見無對色者，即無表色也。謂意識緣於過去所見之境，名為落謝五塵。雖於意識分
別明瞭，皆不可見，亦無表對故也。（五塵者，色塵、聲塵、香塵、味塵、觸塵也。）

<xa>正性定聚</xa>
　　謂斷貪瞋癡等，煩惱皆盡，心無邪偽，此性決定，聚集不散，是名正性定聚。

<xa>邪性定聚</xa>
　　謂四惡趣及一切邊邪等見，不信正法，皆名邪性。此性決定，聚集不散，是名邪性定聚
。（四惡趣者，修羅趣、餓鬼趣、畜生趣、地獄趣也。）

<xa>不定性聚</xa>
　　謂此性或可為邪，或可為正，定非一向，是名不定性聚。

<xa>見聞生</xa>
　　見聞生者，謂八難眾生，宿世見聞華嚴大經正法，不能信受，反生譭謗，故感八難之報
，墮地獄中，受諸極苦。今蒙如來放足下輪相清淨功德光明所照，由其宿有見聞華嚴大經善
種，即得脫地獄苦，生兜率天，而得成道，於一生內，超登十地也。（八難者，地獄難、畜
生難、餓鬼難、長壽天難、北郁單越難、盲聾瘖啞難、世智辨聰難、生在佛前佛後難也。梵
語兜率，華言知足。十地者，歡喜地、離垢地、發光地、焰慧地、難勝地、現前地、遠行地
、不動地、善慧地、法雲地也。）

<xa>解行生</xa>
　　解行生者，謂善財童子於福城東初見文殊，得蒙開發而啟信解，遂令參問諸善知識，皆
獲開示修行法門，乃至最後參見普賢，令其入於毛孔剎中，修行菩薩廣大願因，圓滿諸佛無
上道果。如此解行，即於一生而得圓滿也。

<xa>證入生</xa>
　　證入生者，謂舍利弗，於逝多林中，令海覺等六千比丘觀察文殊師利無量功德、具足莊
<pb n="980"/>
嚴。彼諸比丘聞是說已，心意清淨，信解堅固，頂禮文殊，作如是言：仁者所有色身相好，
願我悉得。於是文殊為諸比丘開示演說大乘之法，令諸比丘成就深信，獲大智慧，於一生內
，證入法界也。（梵語舍利弗，華言身子。梵語逝多，華言勝林，即給孤獨園也。梵語比丘
，華言乞士。梵語文殊師利，華言妙德。）

<xa>自性分別</xa>
　　謂意識對於現在六塵之境，自性而起分別，故名自性分別。（六塵者，色塵、聲塵、香
塵、味塵、觸塵、法塵也。）

<xa>隨念分別</xa>
　　謂意識昔曾對於六塵之境，追念不忘，而起分別，故名隨念分別。

<xa>計度分別</xa>
　　謂意識於不現見事，計較量度，而起分別，故名計度分別。

<xa>心無差別</xa>
　　謂一念心體，凡聖不二，具足十界、十如是等法，而與諸佛、眾生性元平等，初無有異
。故經云：遊心法界如虛空，則知諸佛之境界，是名心無差別。（十界者，佛界、菩薩界、
緣覺界、聲聞界、天界、人界、阿修羅界、餓鬼界、畜生界、地獄界也。十如是者，如是相
、如是性、如是體、如是力、如是作、如是因、如是緣、如是果、如是報、如是本未究竟等
也。）

<xa>佛無差別</xa>
　　謂十方諸佛，了悟十界、十如是等法而成正覺，即是悟本心之所具，亦是悟眾生之所迷
。迷悟雖殊，其體不二。故法華經云：唯佛與佛，乃能究盡諸法實相，是名佛無差別。

<xa>眾生無差別</xa>
　　謂九界眾生，各具十界、十如是等法，而與佛之所悟本心所具之法，其體不二。故涅槃
經云：一切眾生即是佛，是名眾生無差別。（九界者，十界中但除佛界也。）

<pb n="981"/>
<xa>時因緣</xa>
　　時即時分。因緣者，能生為因，助成為緣。謂五濁不增時，諸有情類，具大威德，好修
諸善。蓋於彼時，無諸濁惡，其人雖不樂為妙行，而亦自然能行也。（五濁者，劫濁、見濁
、煩惱濁、眾生濁、命濁也。）

<xa>處因緣</xa>
　　處即處所，謂中國也。人生中國，其性聰敏，志意調柔，能修善業，不生邪見。其人雖
不樂為妙行，而亦自然能行也。

<xa>補特伽羅因緣</xa>
　　梵語補特伽羅，華言有情。謂一類有情，得修妙行之眾同分而居，其性和雅，能修善業
，如住律儀。蓋親近妙行之眾，其人雖不樂為眾善，而亦自然能行也。

<xa>為魔弟子事佛</xa>
　　經云：何謂魔弟子事佛？佛言：雖受佛戒，心樂邪業，不信正道，不知有罪惡之報，假
名事佛，常與邪俱，是名魔弟子事佛。

<xa>為天人事佛</xa>
　　經云：何謂天人事佛？佛言：受持五戒，行於十善，至死不犯，信有罪福，常念正法，
是名天人事佛。（五戒者，不殺、不盜、不邪婬、不妄語、不飲酒也。十善者，不殺生、不
偷盜、不邪婬、不妄語、不兩舌、不惡口、不綺語、不貪慾、不瞋恚、不邪見也。）

<xa>為佛弟子事佛</xa>
　　經云：何謂佛弟子事佛？佛言：奉持五戒，廣學經法，修習智慧，知三界苦，心不樂著
，欲得解脫，行於六度，知死有生，知生有死，不貪身命，不為邪業，是名佛弟子事佛。（
三界者，欲界、色界、無色界也。六度者，一佈施、二持戒、三忍辱、四精進、五禪定、六
智慧也。）

<xa>外光明</xa>
　　謂日月星光及火珠燈炬等光，皆能破除昏暗，是名外光明。
<pb n="982"/>

<xa>法光明</xa>
　　謂隨其所聞之法，觀察修習，皆依法則；因此明心見性，破除愚癡之暗，顯發本覺妙明
，是名法光明。

<xa>身光明</xa>
　　謂諸佛、菩薩、二乘及諸天等，身皆有光，亦能破暗，是名身光明。（二乘者，聲聞乘
、緣覺乘也。）

<xa>清淨</xa>
　　謂奉佛供僧之食，當使精潔，無有葷穢，是名清淨。

<xa>柔軟</xa>
　　謂奉佛供僧之食，當須柔軟甘和而不粗澀，是名柔軟。

<xa>如法</xa>
　　謂奉佛供僧之食，當隨時措辦，製造得宜，是名如法。

<xa>初下匙時</xa>
　　謂初下匙時，心須想念：願我此生，所有身口意一切惡業，悉令斷盡。

<xa>次下匙時</xa>
　　謂次下匙時，心須想念：願我此生，所修一切善法，悉令滿足。

<xa>後下匙時</xa>
　　謂又次下匙時，心須想念：願我此生，所修善根，迴施眾生，普共成佛。

<xa>眼不見殺</xa>
　　謂自眼不見是生物，是人不為我故殺，是名不見殺。

<pb n="983"/>
<xa>耳不聞殺</xa>
　　謂於可信之人，不聞是生物不為我故殺，是名不聞殺。

<xa>不疑殺</xa>
　　謂知此處有屠家，有自死者，亦知此人不為我故殺，是名不疑殺。如上三種，名為淨肉
，有病許食。

<xa>見殺</xa>
　　謂見是生物為我故殺，如是見者，名為見殺。

<xa>聞殺</xa>
　　謂於可信之人，聞此生物為我故殺，如是聞者，名為聞殺。

<xa>疑殺</xa>
　　謂此處無有屠家，亦無自死之物，是人必為我故殺，如是疑者，名為疑殺。如上三種名
不淨肉，皆不許食。

<xa>衣長物</xa>
　　衣長物者，謂出家之人，若依佛制，但許畜三衣；三衣之外，若更再有，即名餘長物也
。

<xa>缽長物</xa>
　　缽長物者，謂出家之人，若依佛制，但許畜一缽；一缽之外，若更再有，即名餘長物也
。

<xa>藥長物</xa>
　　藥長物者，謂出家之人，若依佛制，有諸疾病，則許服藥調治；若病已瘥，更再畜者，
即名餘長物也。

<xa>僧伽梨</xa>
<pb n="984"/>
　　梵語僧伽梨，華言合，又云重；謂割之而合成也。義淨法師云：梵語僧伽胝，華言重複
衣。宣律師云：此三衣名，皆無正翻。今以義譯之：大衣名雜碎衣，以條數多故也。若從用
為名，則曰入王宮衣，又曰入聚落衣；謂於王宮說法時著，及聚落乞食時著也。薩婆多論云
：大衣分三品，九條、十一條、十三條名下品；十五條、十七條、十九條名中品；二十一條
、二十三條、二十五條名上品。

<xa>郁多羅僧</xa>
　　梵語郁多羅僧，華言上著衣。即七條也。宣律師云：七條名中等衣；若從用為名，則曰
入眾時衣，禮誦齋講時著也。

<xa>安陀會</xa>
　　梵語安陀會，華言中宿衣。謂宿睡時常近身衣也。宣律師云：五條，名下衣；若從用為
名，則曰院內行道雜作衣也。

<xa>火災</xa>
　　謂於壞劫時，有七日出現大火，須彌山漸漸崩壞，四大海水展轉消盡，大千世界及初禪
天皆悉洞然，無有遺餘，是名火災。（梵語須彌，華言妙高。四大海者，即東西南北四海也
。）

<xa>水災</xa>
　　謂初禪天已下，七番火災，壞於世間之後，世界復成，又於壞劫之時，漸降大雨，滴如
車軸；更兼地下水輪湧沸，上騰大千世界，乃至二禪天，水皆彌滿，一切壞滅，如水消鹽，
是名水災。

<xa>風災</xa>
　　謂二禪天已下，七番水災已後，又經七番火災，壞於世間，至世界復成，又於壞劫之時
，從下風輪，有猛風起；兼以眾生業力盡故，處處生風，大千世界乃至三禪天，悉皆飄擊，
蕩盡無餘，是名風災。

<xa>饑饉災</xa>
<pb n="985"/>
　　謂人壽八萬四千歲時，歷過百年，人若生時，壽減一歲，如是人壽減至三十歲時，天不
降雨，由大旱故，草菜不生；思欲見水尚不可得，何況飲食。以是因緣，世間人民，饑饉死
者，其數無量，是名饑饉災。

<xa>疾疫災</xa>
　　謂人壽減至二十歲時，有大疾疫，種種諸病，一切皆起。以是因緣，世間人民，疾疫死
者，其數無量，是名疾疫災。

<xa>刀兵災</xa>
　　謂人壽減至一十歲時，諸人各起斗諍，手執草木，即成刀仗；由此器仗，互相殘害。以
是因緣，世間人民，刀兵死者，其數無量，是名刀兵災。

<xa>自性身</xa>
　　自性身者，即法身也。謂諸如來真淨法界，湛然常寂，具足無邊真實功德，是一切法平
等實性也。

<xa>自受用身</xa>
　　自受用身者，即自報身也。謂諸如來，內智湛然，照真法界，盡未來際，常自受用廣大
法樂也。

<xa>他受用身</xa>
　　他受用身者，為他機所感，而現此身，即他報身也。謂諸如來，由平等智，為十地菩薩
，現大神通，轉正法輪，令他受用大乘法樂也。（十地者，歡喜地、離垢地、發光地、焰慧
地、難勝地、現前地、遠行地、不動地、善慧地、法雲地也。）

<xa>變化身</xa>
　　變化身者，謂無而忽有，名為變化，即應身也。謂諸如來，隨順機宜，變現此身也。

<xa>化身非應</xa>
　　謂佛隨類變現龍鬼等形，不為佛身，是名化身非應。
<pb n="986"/>

<xa>應身非化</xa>
　　謂地前菩薩所見佛身，即是隨機應現，非五趣攝，是名應身非化。（地前菩薩者，即十
住、十行、十迴向諸菩薩也。五趣者，天趣、人趣、鬼趣、畜生趣、地獄趣也。）

<xa>亦應亦化</xa>
　　謂諸聲聞所見佛身，見諸相好，皆因修成，名之為應。無而忽有，名之為化，是名亦應
亦化。

<xa>非應非化</xa>
　　謂佛法、報二身，非屬應、化，是名非應非化。

<xa>常德</xa>
　　常者不遷不變之謂也。性體虛融，湛然常住，歷三世而不遷，混萬法而不變，故名常德
。（三世者，過去、現在、未來也。）

<xa>樂德</xa>
　　樂者，安隱寂滅之謂也。離生死逼迫之苦，證涅槃寂滅之樂，故名樂德。（梵語涅槃，
華言滅度。）

<xa>我德</xa>
　　我者，自在無礙之謂也。然有妄我、真我。若外道、凡夫於五陰身強立主宰，執之為我
，乃是妄我。若佛所具八自在，稱為我者，即是真我，故名我德。（五陰者，色陰、受陰、
想陰、行陰、識陰也。八自在我者，一能示一身以為多身，二示一塵身滿大千界，三大身輕
舉遠到，四現無量類常居一土，五諸根互用，六得一切法如無法想，七說一偈義經無量劫，
八身遍諸處猶如虛空也。）

<xa>淨德</xa>
　　淨者，離垢無染之謂也。無諸惑染，湛然清淨，如大圓鏡，了無纖翳，故名淨德。

<pb n="987"/>
<xa>色身依色相土</xa>
　　謂如來隨類應化，示現丈六等相好之身，即依娑婆等同居之土，以其有山河大地等色相
，是為色身依色相土。（梵語娑婆，華言能忍。同居者，凡、聖同居也。）

<xa>色身依法性土</xa>
　　謂如來丈六等相好之身，當體即是法性之身，所依之土，亦即常寂光土，是為色身依法
性土。（常寂光土者，即佛所居之淨土也。）

<xa>法身依法性土</xa>
　　謂如來法性之身，非心非色，猶如虛空，徧一切處；所依之土，即是常寂光土，是為法
身依法性土。

<xa>法身依色相土</xa>
　　謂如來法性之身，遍於剎塵之土，雖身土相攝，事理交互，色即非色，相即非相，而不
離剎塵之土，是為法身依色相土。

<xa>時希有</xa>
　　時希有者，謂佛出世之時不常有也。一切眾生從曠劫來，無明覆蔽，流轉生死，無有窮
盡；今值佛出世，聞說正法，依教修行，得免生死之苦，實為希有也。

<xa>處希有</xa>
　　處希有者，謂佛生於迦毗羅城，乃在三千世界之中；佛不於餘處現，而於此處降生，實
為希有也。（梵語迦毗羅，華言能仁住處。三千者，小千、中千、大千也。）

<xa>德希有</xa>
　　德希有者，謂佛具無量福慧，最勝第一，非諸菩薩等所可思議，實為希有也。

<xa>事希有</xa>
　　事希有者，謂佛降兜率，乃至入涅槃等事，天上人間最為奇特；外道、天魔無不歸仰；
用大慈悲，極巧方便，現多種身相，演無量法門，隨眾生根，普皆利益，實為希有也。（梵
<pb n="988"/>
語兜率，華言知足。梵語涅槃，華言滅度。）

<xa>一切智無所畏</xa>
　　一切智者，於世間、出世間一切諸法盡知盡見也。無所畏者，如佛言，我是一切正智人
，故得安隱，得無所畏；在大眾中作師子吼，能轉法輪；諸沙門、婆羅門、若天魔梵、若復
餘眾，實不能轉。是一切智無所畏。（梵語沙門，華言勤息，謂勤行眾善，止息諸惡也。梵
語婆羅門，華言淨行。天魔梵者，天魔即他化自在天，梵即梵天魔。）

<xa>漏盡無所畏</xa>
　　漏盡者，惑業生死俱盡也。無所畏者，如佛言，我一切漏盡，故得安隱，得無所畏；在
大眾中作師子吼，能轉法輪；諸沙門、婆羅門、若天魔梵、若復餘眾，實不能轉，是為漏盡
無所畏。

<xa>說障道無所畏</xa>
　　說障道者，說彼魔、外障蔽聖道之法也。無所畏者，如佛言，我說障法，故得安隱，得
無所畏，在大眾中，作師子吼，能轉法輪；諸沙門、婆羅門、若天魔梵、若復餘眾，實不能
轉，是為說障道無所畏。

<xa>說盡苦道無所畏</xa>
　　說盡苦道者，說能盡諸苦之道法也。無所畏者，如佛言，我所說聖道，能出世間，能盡
諸苦，故得安隱，得無所畏，在大眾中作師子吼，能轉法輪；諸沙門、婆羅門、若天魔梵、
若復餘眾，實不能轉，是為說盡苦道無所畏。

<xa>字等</xa>
　　字即名字也。經云：若字稱我為佛，彼字亦稱一切諸佛，以我與彼，字無差別，是名字
等。（我者，釋迦如來自謂也。彼者，指一切諸佛也。謂諸佛皆稱理立名，理性平等，故同
名佛也。）

<xa>語等</xa>
　　語即言語也。經云：謂我六十四種梵音，言語相生，無增無減，無有差別，與諸佛同一
<pb n="989"/>
音故，是名語等。（六十四種梵音者，一流澤、二柔軟、三悅意、四可樂、五清淨、六離垢
、七明亮、八甘美、九樂聞、十無劣、十一圓具、十二調順、十三無澀、十四無惡、十五善
柔、十六悅耳、十七適身、十八心生勇銳、十九心喜、二十悅樂、二十一無熱惱、二十二如
教令、二十三善了知、二十四分明、二十五善愛、二十六令生歡喜、二十七使他如教令、二
十八令他善了知、二十九如理、三十利益、三十一離重複過失、三十二如師子音、三十三如
龍音、三十四如雲雷吼、三十五如龍王、三十六如緊那羅妙歌、三十七如迦陵頻伽、三十八
如梵王、三十九如共命鳥、四十如帝釋美妙、四十一如振鼓、四十二不高、四十三不下、四
十四隨入一切音、四十五無缺減、四十六無破壞、四十七無染污、四十八無希取、四十九具
足、五十莊嚴、五十一顯示、五十二圓滿一切音、五十三諸根適悅、五十四無譏毀、五十五
無輕轉、五十六無動搖、五十七隨入一切眾會、五十八諸相具足、五十九令眾生意歡喜、六
十說眾生心行、六十一入眾生心意、六十二隨眾生信解、六十三聞者無其份量、六十四一切
眾生不能思惟稱量也。）

<xa>身等</xa>
　　經云：我與諸佛法身及色身相好無有差別，是名身等。（法身者，即法性為身也。色身
者，如來丈六之應身也。）

<xa>法等</xa>
　　經云：我及彼佛，同得三十七品菩提分法，無二無別，是名法等。（三十七品者，觀身
不淨，觀受是苦，觀心無常，觀法無我，是四念處；已生惡令永斷，未生惡令不生，已生善
令增長，未生善令得生，是四正勤；欲如意足，念如意足，精進如意足，思惟如意足，是四
如意足；信根，進根，念根，定根，慧根，是五根；信力，進力，念力，定力，慧力，是五
力；擇法覺分，精進覺分，喜覺分，除覺分，捨覺分，定覺分，念覺分，是七覺分；正見，
正思惟，正語，正業，正命，正精進，正念，正定，是八正道；已上諸法，總為三十七品也
。梵語菩提，華言道。）

<xa>善知病</xa>
　　謂世之良醫，善能知人種種疾病；以喻如來善知一切眾生業惑等病也。

<xa>善知病源</xa>
<pb n="990"/>
　　謂世之良醫，善知疾病所起之由；或由風濕，或由冷熱，乃至飲食色慾之類，發於眾病
。以喻如來善知眾生皆由無明煩惱為其根源，而有生死輪迴之病也。

<xa>善知病對治</xa>
　　謂世之良醫，善知對治之方。如患冷病者，則以熱藥對治；患熱病者，則以冷藥對治；
患不冷不熱病者，則以溫和之藥對治。藥若對病，病無不愈。以喻如來說法，若眾生多貪慾
者，則說不淨之觀治之；多瞋恚者，則說慈悲之觀治之是也。

<xa>善知治已更不動發</xa>
　　謂世之良醫，善能應病與藥，人若服已，其病即愈；病既愈已，身心安隱，不復更發。
以喻如來為諸眾生善說法藥，對治一切眾生業惑之病，人能依而修之，則得出離生死之苦，
成就涅槃之樂，一切業惑，不復發起矣。（梵語涅槃，華言滅度。）

<xa>東行七步</xa>
　　東行七步者，涅槃經云：示為眾生，而作導首也。

<xa>南行七步</xa>
　　南行七步者，經云：示現欲為無量眾生作最上福田也。

<xa>西行七步</xa>
　　西行七步者，經云：示現無盡永斷生死，是最後身也。

<xa>北行七步</xa>
　　北行七步者，經云：示現已度諸有生死也。

<xa>東門見老人</xa>
　　時太子欲向園林遊觀，淨飯王聞之，於是敕令街巷灑掃嚴淨，其有老病死亡之人，悉令
驅逐，勿使太子見之，心有所厭。及太子出東門，作瓶天子以神通力，化作老人，傴僂低頭
，倚杖呻吟，曲脊傍行。太子見已，為馭者言：我今此身，亦當老耶？若有如是老弊之相，
何暇向彼園林遊戲？宜速還宮，我當思惟，作何方便，得免斯苦。
<pb n="991"/>

<xa>南門見病人</xa>
　　時太子又欲向彼園林遊觀，淨飯王聞之，於是敕令街巷灑掃嚴淨，或有老病死亡之人，
悉令驅逐，勿使太子見之，復生厭離之心。及太子出南門，作瓶天子以神通力，化作一病患
人，身體羸瘦，喘氣微弱，命在須臾，不能起舉。太子見已，為馭者言：若我此身，病亦不
免，何暇向彼園林遊戲？宜速還宮，我當思惟，作何方便，得免斯苦。

<xa>西門見死人</xa>
　　時太子出西門，又欲向彼園林遊觀。淨飯王聞之，於是敕令嚴淨街道，復振鐸言：莫令
更有老病死亡之人，使太子見之，生於厭離。及太子出西門，作瓶天子以神通力，化作一死
屍，臥在床上，眾人轝行，有諸親屬，圍繞哭泣。太子見已，心懷慘惻，為馭者言：若我此
身，同有死法，何暇向彼園林遊戲？宜速還宮，我當思惟，作何方便，得免斯苦。

<xa>北門見沙門</xa>
　　時太子又欲向彼園林遊觀。淨飯王聞之，於是敕令嚴淨街道，復振鐸言，莫使更有老病
死亡之人，令太子見，生厭離心。及太子出北門，作瓶天子以神通力，化作沙門，著僧伽黎
，執錫擎缽，威儀整肅，行步安詳。太子見已，心生愛樂，問言：尊者！汝是何人？沙門答
言：我名出家之人，世間諸行，盡是無常，我今捨家求無上道，故名出家。太子為言：此業
大善。於是還宮，白淨飯王曰：世間一切眾生，皆有別離，我今志願出家，樂求涅槃。（梵
語沙門，華言勤息。梵語僧伽黎，華言重複衣。梵語涅槃，華言滅度。）

<xa>願濟眾生困厄</xa>
　　謂我設成正覺，得一切智時，眾生困厄，被諸惱患，吾當濟脫令斷恩愛也。

<xa>願除眾生惑障</xa>
　　謂眾生沒在生死苦海，無明暗蔽，悉無所知，我當為其顯示如清淨眼，內外無障，令其
出離也。

<xa>願斷眾生邪見</xa>
　　謂眾生在世，我慢自大，尊己賤彼，心存邪見，不慕聖道。我當開化，令入正真也。
<pb n="992"/>

<xa>願度眾生苦輪</xa>
　　謂眾生處於生死之苦，輪轉無際，滅智慧根，不能自濟。我當為其說法，令得度脫也。

<xa>信滿成佛</xa>
　　謂依種性地，決定信於諸法不生不滅，清淨平等，無可願求，是為信滿成佛。（種性者
，種即種子，性即性分是也。）

<xa>解滿成佛</xa>
　　謂依解行地，深解法性無造無作，不起生死想，不起涅槃想，心無所怖，亦無所欣，是
為解滿成佛。（解行者，解即解了，行即所修之行也。梵語涅槃，華言滅度。）

<xa>行滿成佛</xa>
　　謂依究竟菩薩地，能除一切無明諸障，菩提願行，悉皆具足，是為行滿成佛。（究竟菩
薩，即等覺菩薩也。梵語菩提，華言道。）

<xa>證滿成佛</xa>
　　謂依淨心地，得無分別寂靜法智及不思議勝妙功德，是為證滿成佛。（淨心地者，即妙
覺佛位也。）

<xa>箭塔</xa>
　　經云：太子年方十五，與諸釋種角藝，太子一箭穿七金鼓，又一箭徹過七鐵豬，復入於
土，水泉迸出，遂名箭井。時帝釋遂取其箭，於忉利天建塔供養。（梵語忉利，華言三十三
，乃帝釋所居之天也。）

<xa>發塔</xa>
　　經云：太子初出家時，自持寶刀，而發願云：我今截落此發，誓與眾生斷除煩惱習障，
尋以發擲空中，時帝釋接向天上，建塔供養。

<xa>盋塔</xa>
<pb n="993"/>
　　經云：菩薩將詣道樹成等正覺時，有天人告善生村主二女難陀、婆羅曰：汝可最初施食
。於是二女，以乳烹麋，用盋盛獻。菩薩食已，以盋擲尼連河中，時帝釋收歸天上，建塔供
養。（梵語難陀，華言喜。梵語婆羅，華言力。二女名也。尼連無翻。）

<xa>佛牙塔</xa>
　　經云：佛闍維時，天帝釋持七寶瓶來請佛牙。其火即滅，寶棺自開，帝釋乃取佛口舌頷
一牙，於天上建塔供養。（梵語闍維，華言焚燒。）

<xa>生處立塔</xa>
　　謂諸佛降生之處，即應起塔。如今釋迦牟尼佛，在毗藍園內無憂樹下降生，即於其處立
塔也。（梵語釋迦牟尼，華言能仁寂默。梵語毗藍，華言解脫處。梵語塔婆，華言高顯。）

<xa>得道處立塔</xa>
　　謂如來得道，在摩竭提國菩提樹下，即於其處立塔也。（梵語摩竭提，華言善勝。梵語
菩提，華言道。）

<xa>轉法輪處立塔</xa>
　　謂如來轉法輪其處不定，或在寂場，或在鹿苑，或在天上等，即於其處立塔也。

<xa>涅槃處立塔</xa>
　　梵語涅槃，華言滅度。謂如來在俱屍那城娑羅雙樹間入滅，即於其處立塔也。（梵語俱
屍那，華言角城。梵語娑羅，華言堅固。）

<xa>教法</xa>
　　謂一切無漏善法，教化眾生，能破無明煩惱業障也。（無漏者，不漏落生死也。）

<xa>理法</xa>
　　謂一切教法所詮之義理也。

<xa>行法</xa>
<pb n="994"/>
　　謂戒定慧等諸行之法也。

<xa>果法</xa>
　　謂至果所證，無為涅槃等法也。（梵語涅槃，華言滅度。）

<xa>依法不依人</xa>
　　依法者，謂依實相等法，修諸波羅蜜行，則能具足清淨功德，能至菩提也。不依人者，
如涅槃經云：魔王尚能假化作佛，況能不作其餘之身。是故雖是凡夫，若所說所行，與實相
等法相應，則可依信。雖現佛身相好，若所說所行，違於實相法者，則不應依也。（梵語波
羅蜜，華言到彼岸。）

<xa>依了義經不依不了義經</xa>
　　依了義經者，謂諸大乘經，皆明中道、佛性，若依此而修，則萬行成就，能見佛性也。
不依不了義經者，謂小乘等經，不明中道、佛性，若依此而修，則萬行難成，不見佛性也。

<xa>依義不依語</xa>
　　依義者，義即中道之理。若依此理而修，則能成就萬行，破諸顛倒，而顯中道之理也。
不依語者，語是世間言語文字，非出世法，若依此而修，則萬行不成，顛倒不破，中道不顯
也。

<xa>依智不依識</xa>
　　依智者，照了之心，名之為智；若依正觀之智，於諸波羅蜜觀察而修，則能破生死煩惱
之業，必證大乘涅槃之果也。不依識者，妄想之心，名之為識。若依妄識而修，則構集生死
煩惱之業，流轉無窮，眾苦不息也。

<xa>事法界</xa>
　　謂諸眾生色心等法，一一差別，各有分齊，故名事法界。（分齊者，限量也。）

<xa>理法界</xa>
　　謂諸眾生色心等法，雖有差別，而同一體性，故名理法界。
<pb n="995"/>

<xa>理事無礙法界</xa>
　　謂理由事顯，事攬理成，理事互融，故名理事無礙法界。

<xa>事事無礙法界</xa>
　　謂一切分齊事法，稱性融通，一多相即，大小互容，重重無盡，故名事事無礙法界。

<xa>經藏</xa>
　　經藏者，即如來所說一大藏，大小乘諸經也。經，法也、常也，十界同遵，謂之法。三
世不易，謂之常。又云契經，謂上契諸佛之理，下契眾生之機也。（十界者，佛界、菩薩界
、緣覺界、聲聞界、天界、人界、修羅界、餓鬼界、畜生界、地獄界也。三世者，過去、現
在、未來也。）

<xa>律藏</xa>
　　律藏者，即如來所制大小乘戒律也。律，法也。謂能治眾生貪瞋癡種種之惡。如治世法
律，則能斷決重輕之罪也。

<xa>論藏</xa>
　　論藏者，即如來所說阿毗曇等論，及佛弟子所造諸論也。（梵語阿毗曇，華言無比法。
）

<xa>咒藏</xa>
　　咒藏者，即如來所說一切秘密心咒也。如諸陀羅尼，及凡經中所有神咒是也。（梵語陀
羅尼，華言咒。）

<xa>法義</xa>
　　法即可軌可則之義。謂如來所說之經，十界同遵，無不軌則故也。（遵，依也。十界者
，佛界、菩薩界、緣覺界、聲聞界、天界、人界、修羅界、餓鬼界、畜生界、地獄界也。）

<xa>常義</xa>
<pb n="996"/>
　　常即不遷不變之義。謂如來所說之經，三世而不改易故也。（三世者，過去、現在、未
來也。）

<xa>貫義</xa>
　　謂如來所說之經，貫穿一切深妙義理故也。

<xa>攝義</xa>
　　謂如來所說之經，攝持所化一切眾生故也。

<xa>國土吉祥益</xa>
　　謂若有國土講說此經者，國王軍眾，勢力強盛，無諸怨敵，疾疫消除，壽命修長，吉祥
安樂，正法興隆也。

<xa>輔臣和樂益</xa>
　　謂若有國土，講說此經，則輔相大臣，和悅無諍，王所敬愛，安隱豐樂，隨心所願，皆
得滿足也。

<xa>國人富壽益</xa>
　　謂若有國土，講說此經，則沙門弟子及國邑人民修行正法，多所利益，壽命延長，富逸
安樂；於諸福田，悉得修立也。（梵語沙門，華言勤息。）

<xa>法師自利利他益</xa>
　　謂若有國土，講說此經，其說經之人，一切時中，身心調適；諸人民眾，增加守護，慈
悲平等，心無傷害；亦令一切眾生，誠心皈仰，皆悉修習菩提之行也。（梵語菩提，華言道
。）

<xa>摩怛理迦</xa>
　　梵語摩怛理迦，華言本母。謂反覆論議，則能出生一切義理故也。

<xa>奢薩怛囉</xa>
<pb n="997"/>
　　梵語奢薩怛囉，華言議論。謂評議辯論空有假實等法故也。

<xa>鳥波你捨</xa>
　　梵語烏波你捨，華言近說。謂從近從略，說經中要義故也。

<xa>阿毗達磨</xa>
　　梵語阿毗達磨，華言對法。謂能對所問之法故也。

<xa>理一</xa>
　　理即中道一實相之理也。此實相之理，諸佛眾生體性平等，無有增減。但眾生體雖本具
，全體在迷。唯諸佛覺知如實之相，乘此實道，出應於世，要令眾生得此實相。故經云：是
法非思量分別之所能解，唯有諸佛乃能知之。又云：諸佛唯以一大事因緣故，出現於世，為
令眾生開示悟入佛之知見，佛之知見，即理一也。（一大事因緣者，即一實相也。其性廣博
名大，諸出世之儀式，故名事，眾生有此機感故名因，佛乘機而應，故名緣。）

<xa>行一</xa>
　　行即所修一乘之妙行也。謂實相之理，自非一乘妙行莫能證得。故經云：正直捨方便，
但說無上道。又云：諸有所作，常為一事，事即是行，故名行一也。

<xa>人一</xa>
　　人即所化之眾生也。佛出世之意，但為教化菩薩，成就佛道。蓋由機器不純，不得已而
權施三乘之教，漸令入大故。至法華，即開三乘之權，而顯一乘之實。三乘之人，同是菩薩
之人，故名人一也。（三乘者，聲聞乘、緣覺乘、菩薩乘也。）

<xa>教一</xa>
　　教謂圓頓妙教，即一佛乘也。如來於前四時，隨順機緣，不得已而權說諸乘。至於法華
，開顯權即是實。故經云：十方佛土中，唯有一乘法，無二亦無三，故名教一也。（四時者
，華嚴時、鹿苑時、方等時、般若時也。無二者，謂無藏教、通教之二也。無三者，謂無藏
教、通教、別教之三也。）

<pb n="998"/>
<xa>法陀羅尼</xa>
　　謂諸菩薩得念慧力，持所聞法，經無量時，永不忘失，是名法陀羅尼。

<xa>義陀羅尼</xa>
　　謂諸菩薩持所聞無量義趣，經無量時，永不忘失，是名義陀羅尼。

<xa>咒陀羅尼</xa>
　　咒，願也。謂諸菩薩獲得如是總持，令其咒願悉皆神驗，能除一切眾生種種災患，是名
咒陀羅尼。

<xa>忍陀羅尼</xa>
　　忍，即安忍。謂諸菩薩成就堅固之行，於所聞法，得精進忍，是名忍陀羅尼。

<xa>令入秘密</xa>
　　聲聞之人，執著空法，謂一切法皆空。如來為說大乘之法，破其執空之見，令生勝解，
得入聖教，是名令入秘密。

<xa>相秘密</xa>
　　如來說一切法皆無自性，無生無滅，為破諸外道、凡夫邪執著有之相，是名相秘密。

<xa>對治秘密</xa>
　　謂如來宣說隱密之教，皆是對彼眾生過失而調治之。如人有病，則應病與藥而治療之，
即獲安適，是名對治秘密。

<xa>轉變秘密</xa>
　　轉變者，轉彼不善，而變為善也。謂如來說一切隱密名言，皆為眾生起散亂心者，令生
寂靜；起顛倒見者，令生正見；起煩惱者，令生清淨；是名轉變秘密。

<xa>乘急戒緩</xa>
　　謂因戒緩故，墮於修羅、餓鬼、畜生、地獄四趣之中。由乘急故，還得聞法。如八部中
<pb n="999"/>
，龍鬼等皆得預會聞法，是名乘急戒緩。（八部者，天、龍、夜叉、乾闥婆、阿修羅、迦樓
羅、緊那羅、摩睺羅伽也。）

<xa>戒急乘緩</xa>
　　謂因戒急故，得生人天中，雖生人天中，由乘緩故，不樂聞法，是名戒急乘緩。

<xa>乘戒俱急</xa>
　　謂因戒急故，得生人天，由乘急故，亦得聞法悟道，是名乘戒俱急。

<xa>乘戒俱緩</xa>
　　謂因戒緩故，永墮四趣，失天人身；以乘緩故，不得聞法，是名乘戒俱緩。

<xa>戒瓔珞莊嚴</xa>
　　謂菩薩嚴持禁戒，於諸眾生無有惡害之心；若無惡害之心，一切眾生常所樂見，身口意
業悉令清淨，是名戒瓔珞莊嚴。

<xa>三昧瓔珞莊嚴</xa>
　　謂菩薩於諸眾生，運大慈心，質直柔軟，乃至遠離貪瞋癡行，修習一切三昧，是名三昧
瓔珞莊嚴。（梵語三昧，華言正定。）

<xa>智慧瓔珞莊嚴</xa>
　　謂菩薩心無疑網，遠離顛倒，知苦斷集，證滅修道；戒定慧聚，清淨無著，觀於世間，
猶如夢幻；觀於法界，無有去來，是名智慧瓔珞莊嚴。

<xa>陀羅尼瓔珞莊嚴</xa>
　　梵語陀羅尼，華言能持。謂菩薩能持諸善法，令不散不失。又云總持，謂能持善不失，
持惡不生，是名陀羅尼瓔珞莊嚴。

<xa>常坐三昧</xa>
　　常坐三昧者，亦名一行三昧。文殊般若經以九十日為期，獨居靜室，跏趺正坐，蠲除惡
<pb n="1000"/>
覺，捨諸亂想，不雜思惟，係緣法界，一念法界。（系緣是止，一念是觀，法法融攝，故曰
法界。）信一切法皆是佛法。若坐疲極，或疾病所困，或睡蓋所覆，或宿障發動，不能遣卻
，當專稱一佛名號，以求加護。除經行飲食便利之外，時刻相續，無須臾廢；此之三昧，於
一期中，若能精勤不懈，唸唸無間，則能破除障業，顯發實相之理矣。
<pb n="1"/>
<article>《三藏法數》明·一如等 撰</article>

<xa>常行三昧</xa>
　　常行三昧者，亦名般舟三昧。梵語般舟，華言佛立。佛立有三義：一、佛威力，二、三
昧力，三、行者本功德力。能於定中，見十方佛在其前立，故名佛立。以九十日為期，終竟
三月，身常旋行，不得休息，口常唱阿彌陀佛，心常想阿彌陀佛，或先想後唱，或先唱後想
，想唱相繼，無令休息。此之三昧，極能斷除宿障，於諸功德最為第一。（梵語阿彌陀，華
言無量壽。）

<xa>半行半坐三昧</xa>
　　半行半坐三昧者，若依方等經，七日為期，唯誦袒持咒。旋百二十匝，一旋一咒。不遲
不疾，旋竟卻坐，思惟實相之理。若依法華經，三七日為期，但誦本經。故經云：其人若行
、若立，讀誦是經，若坐、思惟是經，我乘六牙白象，現其人前。此等三昧，俱是半行半坐
也。（梵語袒持，華言秘要。）

<xa>非行非坐三昧</xa>
　　非行非坐三昧者，前之三種，俱用行坐；今言非行非坐者，雖非行坐，實通行坐，亦名
隨自意三昧，謂但於一切時中，一切事上，隨意用觀，不拘限期，心存止觀，念起即覺是也
。

<xa>大圓鏡智</xa>
　　謂如來真智，本性清淨，離諸塵染，洞徹內外，無幽不燭。如大圓鏡，洞照萬物，無不
明瞭，是名大圓鏡智。

<xa>平等性智</xa>
　　謂如來觀一切法，與諸眾生皆悉平等，以大慈悲心，隨其根機，示現開導，令其證入，
是名平等性智。

<pb n="2"/>
<xa>妙觀察智</xa>
　　謂如來善能觀察諸法，圓融次第；復知眾生根性樂欲，以無礙辯才，說諸妙法，令其開
悟，獲大安樂，是名妙觀察智。

<xa>成所作智</xa>
　　謂如來為欲利樂諸眾生故，普於十方世界，示現種種神通變化，引諸眾生，令入聖道，
成本願力所應作事，是名成所作智。

<xa>義無礙智</xa>
　　謂菩薩了知一切諸法義理，通達無滯，故名義無礙智。

<xa>法無礙智</xa>
　　謂菩薩通達一切諸法名字分別無滯，故名法無礙智。

<xa>辭無礙智</xa>
　　謂菩薩於諸法名字義理，隨順一切眾生殊方異語，為其演說，能令各各得解，辯說無滯
，故名辭無礙智。

<xa>樂說無礙智</xa>
　　謂菩薩隨順一切眾生根性所樂聞法，而為說之，圓融無滯，故名樂說無礙智。

<xa>我相</xa>
　　我相者，謂眾生於涅槃之理，心有所證，而其有所證取之心，執著不忘，認之為我，名
為我相。經云：是故證取方現我體。是也。（梵語涅槃，華言滅度。）

<xa>人相</xa>
　　人相者，比前我相已進一步，雖不復認證為我，而猶存悟我之心，名為人相。經云：悟
己超過一切證者，名為人相。是也。

<xa>眾生相</xa>
<pb n="3"/>
　　眾生相者，比前人相已進一步，謂雖已超過我人之相，猶存了證了悟之心，名眾生相。
經云：但諸眾生，了證了悟，皆為我人而我人相所不及者，存有所了，名眾生相。是也。

<xa>壽命相</xa>
　　壽命相者，比前眾生相已進一步，謂心照清淨，於前眾生相中，所存了悟之心，雖已覺
知超過，然猶存能覺之知，如彼命根，潛續於內，名壽命相。經云：覺所了者，不離塵故。
是也。（不離塵者，謂此覽（編者註：『覽』疑是『覺』）了之心，不離妄塵故也。）

<xa>如實空鏡</xa>
　　謂真如實相，體本空寂，離一切妄心境界之相，如明鏡無染，故名如實空鏡。

<xa>因熏習鏡</xa>
　　謂真如覺體，能作現法之因，復能熏習內心，而一切境界悉於中現，故名因熏習鏡。（
已上二種，明真如在纏，故有空不空之義也。纏者，煩惱業縛也。）

<xa>法出離鏡</xa>
　　謂真如覺體之法，出離煩惱之塵，純一明淨，故名法出離鏡。

<xa>緣熏習鏡</xa>
　　緣即所化機緣，謂真如覺體出纏之時，隨照物機，與彼眾生作外緣熏力，令其修習善根
，故名緣熏習鏡。（已上二種，明真如出纏，從體而起用也。）

<xa>身安樂行</xa>
　　謂身應當遠離十種之事：一、遠離豪勢，二、遠離邪人邪法，三、遠離凶險嬉戲，四、
遠離旃陀羅，五、遠離二乘眾，妨修大乘之行故，六、遠離欲想，七、遠離不男之人，八、
遠離危害之處，九、遠離譏嫌之事，十、遠離畜養。既遠離已，常好坐禪，修攝其心，是名
身安樂行。（梵語旃陀羅，華言屠者。二乘者，聲聞乘、緣覺乘也。）

<xa>口安樂行</xa>
　　謂口應遠離四種語：一、不樂說人及經典過，二、不輕慢，謂不倚大乘而輕蔑小乘也，
<pb n="4"/>
三、不讚他亦不毀他，四、不生怨嫌之心。善修如是安樂心故，是名口安樂行。

<xa>意安樂行</xa>
　　謂意應棄四種惡：一、不嫉諂，二、不輕罵，謂不應以大行而訶罵小行之人也，三、不
惱亂，四、不爭競，為一切眾生平等說法，是名意安樂行。

<xa>誓願安樂行</xa>
　　謂由眾生不聞、不知、不覺，於是起慈悲心，誓願為說。故經云：我得阿耨多羅三藐三
菩提時，隨在何地，以神通力、智慧力引之，令得住是法中，是名誓願安樂行。（梵語阿耨
多羅三藐三菩提，華言無上正等正覺。

<xa>畢竟空行</xa>
　　畢竟空行者，心境兩忘，空有雙會也。法華經云：行處近處。謂以觀照理，如理而行，
名為行處；復觀一切法空，即近於理，名為近處。以行處近處，終歸於空也。

<xa>身口無過行</xa>
　　身口無過行者，謂身能遠離殺盜等過惡，口能遠離妄言綺語等過惡。法華經云：若讀經
時，不樂說人長短及經典過。是也。

<xa>心無嫉妒行</xa>
　　心無嫉妒行者，謂見人修善，即能隨喜，勸修證入菩提之道，遠離嫉害妒忌等行。法華
經云：於後末世，法欲滅時，受持讀誦斯經典者，無懷嫉妒諂誑之心。是也。（梵語菩提，
華言道。）

<xa>大慈悲行</xa>
　　大慈悲行者，謂起慈悲心，發大誓願，願拔眾生之苦，與眾生之樂。法華經云：於在家
、出家人中，生大慈心；於非菩薩人中，生大悲心。是也。

<xa>苦諦</xa>
　　苦即逼迫之義，有三苦八苦。總而言之，不出三界生死。聲聞之人諦審生死實苦，故名
<pb n="5"/>
苦諦。（三界者，欲界、色界、無色界也。三苦者，苦苦、壞苦、行苦。八苦者，生苦、老
苦、病苦、死苦、愛別離苦、怨憎會苦、求不得苦、五陰盛苦也。）

<xa>集諦</xa>
　　集即招集之義。謂聲聞之人，諦審煩惱惑業，實能招集生死之苦，故名集諦。

<xa>滅諦</xa>
　　滅即寂滅。謂聲聞之人，既厭生死之苦，諦審涅槃，實為寂滅之樂，故名滅諦。

<xa>道諦</xa>
　　道即能通之義。謂聲聞之人，諦審戒定慧之道，實能通到涅槃，故名道諦。（梵語涅槃
，華言滅度。）

<xa>苦諦</xa>
　　謂此教三乘用觀巧故，審實五陰生死等苦，當體即空，而無逼迫之相，故名苦諦。

<xa>集諦</xa>
　　謂此教三乘用觀巧故，審實惑業之因，當體即空，了無惑業和合之相，故名集諦。

<xa>滅諦</xa>
　　謂此教三乘用觀巧故，審實五陰生死等苦，昔本無生，今亦無滅，故名滅諦。

<xa>道諦</xa>
　　道即戒定慧之道。謂此教三乘用觀巧故，審實所破之集，能破之道，同一真空，無有二
相，故名道諦。

<xa>苦諦</xa>
　　謂此教菩薩，諦審十界眾生生死諸苦，一一不虛，故名苦諦。（十界眾生，佛亦在列者
，大論云：眾生無上者，即佛是也。）

<pb n="6"/>
<xa>集諦</xa>
　　謂此教菩薩，諦審十界眾生惑業。實能招集生死之苦，故名集諦。

<xa>道諦</xa>
　　謂此教菩薩，諦審無量道法，實能自利利他，故名道諦。

<xa>滅諦</xa>
　　謂此教菩薩，諦審六度之行，實能證於涅槃寂滅之理，故名滅諦。（六度者，一佈施、
二持戒、三忍辱、四精進、五禪定、六智慧也。）

<xa>苦諦</xa>
　　謂此教菩薩，諦審五陰十二入之法，皆即真如，實無苦相可捨，故名苦諦。

<xa>集諦</xa>
　　謂此教菩薩，諦審一切煩惱塵勞，性本清淨，實無招集生死之相，故名集諦。

<xa>道諦</xa>
　　謂此教菩薩，諦審一切諸法，皆即中道，離邊邪見，實無煩惱之惑可斷，亦無菩提之道
可修，故名道諦。

<xa>滅諦</xa>
　　謂此教菩薩，諦審生死涅槃，體元不二，實無生死逼迫之苦可斷，亦無涅槃之寂滅可樂
、可證，故名滅諦。

<xa>世間勝義</xa>
　　謂於世間五蘊虛妄之法，而說真如勝妙之義也。（五蘊者，色蘊、受蘊、想蘊、行蘊、
識蘊也。）

<xa>道理勝義</xa>
　　謂聲聞觀苦集滅道四諦之理，即是勝妙之義也。
<pb n="7"/>

<xa>證得勝義</xa>
　　謂聲聞證得二空真如之理，即是勝妙之義也。（二空者，人空、法空也。）

<xa>勝義勝義</xa>
　　謂一真法界之理，唯有諸佛盡知盡證，乃勝義中之最勝義也。

<xa>世間世俗</xa>
　　俗即習俗，謂世間眾生安立舍宅及治生等種種之事，皆悉虛假不實也。

<xa>道理世俗</xa>
　　謂五蘊等法，皆是假名安立，若依道理一一推窮，皆無自體也。（五蘊者，色蘊、受蘊
、想蘊、行蘊、識蘊也。）

<xa>證得世俗</xa>
　　謂觀世俗假立之法皆空，證得預流等果也。（預流者，預入聖道之流，即初果也。）

<xa>勝義世俗</xa>
　　謂於世俗假立之法，了達勝妙之義也。

<xa>觀身不淨</xa>
　　身有內外，己身名內身，他人之身名外身。此內外身，皆攬父母遺體而成；從頭至足，
一一觀之，純是穢物。眾生顛倒，執之為淨，而生貪著，故令觀身不淨也。

<xa>觀受是苦</xa>
　　領納名受，有內受、外受；意根受名內受，五根受名外受。一一根有順受違受，不違不
順受。於順情之境則生樂受，於違情之境則生苦受，於不違不順之境則生不苦不樂受。樂受
是壞苦，苦受是苦苦，不苦不樂受是行苦。眾生顛倒，以苦為樂。故令觀受是苦也。（五根
者，眼根、耳根、鼻根、舌根、身根也。樂受是壞苦者，樂壞則苦生，即樂極悲生也。苦苦
者，於苦身上更加苦受，故名苦苦。行苦者，雖是不苦不樂，唸唸心有生滅，是故名行苦也
<pb n="8"/>
。）

<xa>觀心無常</xa>
　　心即第六識也。謂此識心，體性流動，若粗若細，若內若外，唸唸生滅，皆悉無常。眾
生顛倒，計以為常，故令觀心無常也。

<xa>觀法無我</xa>
　　法有善法惡法。人皆約法計我，謂我能行善行惡也。善惡法中，本無有我。若善法是我
，惡法應無我；若惡法是我，善法應無我。眾生顛倒，妄計有我，故令觀法無我也。

<xa>已生惡令永斷</xa>
　　謂五蓋等煩惱覆心，離五種善根，故一心勤精進，方便斷除，不令更生也。（五蓋者，
貪慾蓋、瞋恚蓋、睡眠蓋、悔蓋、疑蓋也。五善根者，信根、精進根、念根、定根、慧根也
。）

<xa>未生惡令不生</xa>
　　謂五蓋等煩惱惡法，今雖未生，後若生時，能遮五種善根，故一心勤精進，方便遮止，
不令生也。

<xa>已生善令增長</xa>
　　謂五種善根已生，為令增長，故一心勤精進，方便修習，令不退失也。

<xa>未生善令得生</xa>
　　謂五種善根，雖未生，為令生，故一心勤精進，方便修習，令得生也。

<xa>斷斷</xa>
　　謂所起惡不善法，斷已復生，更須精進攝受，令不生起；斷而又斷，是名斷斷。

<xa>律儀斷</xa>
　　謂堅持戒律，慎守威儀，斷一切惡，是名律儀斷。
<pb n="9"/>

<xa>隨護斷</xa>
　　謂於無漏真實三昧相中，隨順守護，不令退沒，是名隨護斷。（無漏者，不漏落生死也
。梵語三昧，華言正定。）

<xa>修斷</xa>
　　謂已起善法，增益修習，令其生長；諸不善法自然斷除，是名修斷。

<xa>欲如意足</xa>
　　欲者，希嚮慕樂，莊嚴彼法，故名為欲。謂凡所修習一切諸法，若無樂欲之心，事必不
遂；若能樂欲，所願皆得，是為欲如意足。（莊嚴彼法者，謂修希即心，令四念處身受心法
之觀成就也。）

<xa>念如意足</xa>
　　念者，專注彼境，一心正住，故名念。謂若非一心，觀法斷絕；若能一心，所願皆得，
是為念如意足。

<xa>精進如意足</xa>
　　精進者，無雜曰精，無間曰進。謂惟專觀理，使無間雜，故曰精進。凡所修習一切諸法
，若無精進，事必不成；若能精進，所願皆得，是為精進如意足。

<xa>思惟如意足</xa>
　　思惟者，思惟彼理，心不馳散也。謂凡所修習，若能思惟，所願皆得，是為思惟如意足
。

<xa>行根本方便</xa>
　　謂觀一切法自性無生，離於妄見，不住生死；及觀一切法因緣和合，業果不失，起大悲
心，攝化眾生，不住涅槃。以此為行，則能出生一切善法，故名行根本方便。（因緣者，眼
耳鼻舌身意六根為因，色聲香味觸法六塵為緣。緣即緣助，謂助於六根，能生六識也。梵語
涅槃，華言滅度。）
<pb n="10"/>

<xa>能止方便</xa>
　　止即遮止。謂慚愧悔過，能止一切惡法，不令增長，故名能止方便。

<xa>發起善根方便</xa>
　　謂勤供養禮敬三寶，讚歎隨喜勸請諸佛，以愛敬三寶淳厚心故，信得增長，乃能志求無
上之道。又因三寶護持力故，能令業障消除，善根增長，故名發起善根方便。（三寶者，佛
寶、法寶、僧寶也。）

<xa>大願平等方便</xa>
　　謂發廣大誓願，盡未來際，化度一切眾生，皆令究竟入於涅槃，故名大願平等方便。

<xa>世界悉檀</xa>
　　世即隔別之義，界即界分也。蓋由眾生根器淺薄，故佛隨其所欲樂聞，為之次第分別而
說，令生歡喜，是名世界悉檀。

<xa>為人悉檀</xa>
　　謂佛欲說法，必先觀眾生機器之大小，宿種之淺深，然後稱其機宜而為說之，令生正信
，增長善根，故名為人悉檀。

<xa>對治悉檀</xa>
　　謂如眾生貪慾多者，教觀不淨；瞋恚多者，教修慈心；愚癡多者，教觀因緣。為對此等
諸病，說此法藥，遍施眾生，故名對治悉檀。

<xa>第一義悉檀</xa>
　　第一義，即理也。謂佛知眾生善根已熟，即為說法，令其得悟聖道，是名第一義悉檀。

<xa>佛攝利益</xa>
　　謂佛攝持眾生，令其常得親近諸佛，諸魔不得其便，故名佛攝利益。

<pb n="11"/>
<xa>天攝利益</xa>
　　謂諸天攝持眾生，於說法之處常樂聽受，不為他緣所害，故名天攝利益。

<xa>福攝利益</xa>
　　謂福德莊嚴於身，有諸相好；莊嚴於口，凡所演說，眾生樂聞；莊嚴種姓，令生尊貴，
故名福攝利益。

<xa>智攝利益</xa>
　　謂以智慧知眾生根性，隨宜說法；知眾生病苦，隨病施藥。得大神通，游諸佛土，了了
通達法界之理，是名智攝利益。

<xa>無苦樂</xa>
　　無苦樂者，謂無世間之苦樂也。世間之樂，即是苦因。故經云：不斷樂者，則名為苦；
以斷樂故，則無有苦。無苦無樂，乃名大樂。此即涅槃之大樂也。（梵語涅槃，華言滅度。
）

<xa>大寂靜樂</xa>
　　謂涅槃之性是大寂靜，以其遠離一切憒鬧法故，以大寂靜，名為大樂，此即涅槃之大樂
也。

<xa>大知樂</xa>
　　謂諸佛如來有大智慧，於一切法悉知悉見，名為大樂。此即涅槃之大樂也。

<xa>不壞樂</xa>
　　謂如來之身，非煩惱無常之身，猶如金剛不能毀壞。身不壞故，名為大樂。此即涅槃之
大樂也。

<xa>本來自性清淨涅槃</xa>
　　謂真如理隨緣變造一切諸法，雖有煩惱垢染，而本性清淨，具足無量微妙功德，無生無
滅，湛若虛空，一切眾生平等共有，與一切法不一不異，離一切相無有分別，故名本來自性
<pb n="12"/>
清淨涅槃。（梵語涅槃，華言滅度。）

<xa>有餘依涅槃</xa>
　　謂煩惱之障雖滅，尚餘欲界五陰之身，而為所依，故名有餘依涅槃。（五陰者，色陰、
受陰、想陰、行陰、識陰也。）

<xa>無餘依涅槃</xa>
　　謂煩惱既盡，所餘五陰之身亦滅，故名無餘依涅槃。

<xa>無住處涅槃</xa>
　　謂不住生死，不住涅槃，窮未來際，利樂有情，故名無住處涅槃。

<xa>信分</xa>
　　謂第一會菩提場中，說世主妙嚴品至毗盧遮那品，名舉果勸樂生信分，蓋舉揚如來依正
二報難思之果，勸勵當機聞而樂欲生其淨信，故名信分。（梵語菩提，華言道。梵語毗盧遮
那，華言徧一切處。依正二報者，身為正報，國土是依報也。）

<xa>解分</xa>
　　謂第二會普光明殿，說十信法；第三會忉利天宮，說十住法；第四會夜摩天宮，說十行
法；第五會兜率陀天宮，說十迴向法；第六會他化自在天宮，說十地法；第七重會普光明殿
，說十定等法，名修因契果生解分。蓋進修六位之圓因，契證十身之妙果，令生勝解，故名
解分。（十信者，信心、念心、精進心、慧心、定心、不退心、護法心、迴向心、戒心、願
心也。十住者，發心住、治地住、修行住、生貴住、方便具足住、正心住、不退住、童真住
、法王子住、灌頂住也。十行者，歡喜行、饒益行、無嗔恨行、無盡行、離癡亂行、善現行
、無著行、尊重行、善法行、真實行也。十迴向者，救一切眾生離眾生相迴向、不壞迴向、
等一切佛迴向、至一切處迴向、無盡功德藏迴向、隨順平等善根迴向、隨順等觀一切眾生迴
向、真如相迴向、無縛解脫迴向、法界無量迴向也。十地者，歡喜地、離垢地、發光地、焰
慧地、難勝地、現前地、遠行地、不動地、善慧地、法雲地也。十定者，普光大三昧、妙光
大三昧、次第遍往諸佛國土大三昧、清淨深入行大三昧、知過去莊嚴藏大三昧、智光明藏大
三昧、了知一切世界佛莊嚴大三昧、眾生差別身大三昧、法界自在大三昧、無礙輪大三昧也
<pb n="13"/>
。六位者，十住、十行、十迴向、十地、等覺、妙覺也。十身者，菩提身、願身、化身、力
持身、相好莊嚴身、威勢身、意生身、福德身、法身、智身也。）

<xa>行分</xa>
　　謂第八會普光明殿普賢說離世間一品，具二千行法，名托法進修成行分。蓋於差別因果
之法既生解已，今乃寄託前法，攝解成行；隨舉一行，六位頓修，故名行分。（二千行法者
，即普慧菩薩二百問，普賢菩薩二千答是也。）

<xa>證分</xa>
　　謂第九會逝多林說入法界品，名依人證入成德分。蓋由前大行既具，隨事顯理，而善財
童子歷事善知識，隨所見聞，無不證入，故名證分。（梵語逝多，華言勝林。）

<xa>無倒教授</xa>
　　謂不顛倒宣說法義，令其受持讀誦修學，是名無倒教授。

<xa>漸次教授</xa>
　　謂稱其根機，宣說法義，先教習小，後令入大，是名漸次教授。

<xa>教教授</xa>
　　謂或從如來，或從佛弟子，所聞正教，即如其教，不增不減，教授他人，是名教教授。

<xa>證教授</xa>
　　謂自己所證之法，為欲令他得證，方便教授，是名證教授。

<xa>未發菩提心授記</xa>
　　謂諸佛世尊，觀諸眾生根機利鈍。其有具增上信者，佛則令其發菩提心，而為授記當得
作佛，是名未發菩提心授記。（梵語菩提，華言道。增上，猶增勝也。）

<xa>共發菩提心授記</xa>
　　謂諸菩薩善根成熟，得增上行；但欲度脫一切眾生，同諸眾生共發菩提心，誓願同成正
<pb n="14"/>
覺，蒙佛授記，是名共發菩提心授記。

<xa>隱覆授記</xa>
　　謂此人修行精進，固當授記；恐其自聞授記，則志滿足，不復更發精進之心。如不授記
，復恐眾人生疑，而謂此人修行精進，不蒙授記。故佛以威神之力，密為授記當得作佛。使
他人聞，不使其自聞，是為隱覆授記。

<xa>現前授記</xa>
　　謂諸菩薩成熟出世善根，得不動地，即時蒙佛授記，是為現前授記。

<xa>世流佈真實義</xa>
　　謂世間之法，悉同其名。眾生見地，即言是地；見火，即言見火，終不言是水、是風；
至於見苦，終不言樂；見樂，終不言苦。雖假名立相，而稱認皆同，是為世流佈真實義。

<xa>方便流佈真實義</xa>
　　謂世間有智之人，先以心意籌量隨宜方便，造作經書論議，開導於人，是為方便流佈真
實義。

<xa>淨煩惱障真實義</xa>
　　謂聲聞、緣覺以無漏道破諸煩惱結業，得無礙智，是為淨煩惱障真實義。

<xa>淨智慧障真實義</xa>
　　謂佛菩薩於聲聞、緣覺所得無礙之智，以能障中道之理，不能顯發，故名智慧障；今佛
菩薩斷此之障，則中道之理自然顯現，是為淨智慧障真實義。

<xa>厭患對治</xa>
　　謂眾生見欲界生死之苦，煩惱惑業之集，深生厭惡，起大加行，修於聖道，對治苦、集
，故名厭患對治。

<xa>斷對治</xa>
<pb n="15"/>
　　謂眾生知一切煩惱惑業，能招生死之苦，於是修無間道，斷除惑業，故名斷對治。（無
間道者，觀道相續無有間斷也。）

<xa>持對治</xa>
　　謂從無間道後，起解脫道，則能攝持所斷煩惱，不令更起，故名持對治。（解脫道者，
不系名解，自在名脫，謂解脫一切惑業之縛也。）

<xa>遠分對治</xa>
　　謂從解脫道後，起勝進道，能令所斷之惑，永永遠離，故名遠分對治。（勝進道者，猶
增進之意也。）

<xa>唯說無聽</xa>
　　謂佛真心外，無別眾生，以眾生真心，即佛真心故。故所說教，唯佛所現，是名唯說無
聽。

<xa>唯聽無說</xa>
　　謂眾生心外，更無別佛；以佛真心，即眾生真心故。故所說教，即眾生自現，是名惟聽
無說。

<xa>說聽雙全</xa>
　　謂佛真心現時，不礙眾生真心現故，是名說聽雙全。

<xa>說聽雙寂</xa>
　　謂佛即眾生，故非佛；眾生即佛，故非眾生。互奪雙亡，則說聽雙寂。故淨名經云：其
說法者，無說無示；其聽法者，無聞無得。是也。

<xa>唯說無聽</xa>
　　謂眾生全在諸佛心中，故則果門攝法無遺。故所說教，唯佛所現，是名惟說無聽。

<xa>惟聽無說</xa>
<pb n="16"/>
　　謂佛全在眾生心中故，則因門攝法無遺，故所說教，即眾生心中自現，是名唯聽無說。

<xa>說聽雙存</xa>
　　謂生佛互在，則因果交徹，故眾生心中之佛，為佛心中之眾生說法；佛心中之眾生，聽
眾生心中之佛說法，是名說聽雙存。

<xa>說聽雙寂</xa>
　　謂眾生全在佛，則同佛非生；佛全在眾生，則同生非佛。兩相形奪，二位齊融。則佛心
中之眾生無聽，眾生心中之佛無說，是名說聽雙寂。

<xa>本覺</xa>
　　謂一切眾生自性清淨心源，離於妄念，即寂而照，等虛空界，無所不遍，法界一相，即
是如來平等法身，故名本覺。

<xa>相似覺</xa>
　　謂圓教十信位中，由始覺之功，見、思粗惑既已斷竟，尚餘無明細惑未破，所覺之理，
非真本覺，唯得名為相似，故名相似覺。（十信者，信心、念心、精進心、慧心、定心、不
退心、護法心、迴向心、戒心、願心也。）

<xa>隨分覺</xa>
　　謂圓教十住、十行、十迴向、十地、等覺位中，分破無明之惑，故得分分是真本覺，故
名隨分覺。（十住者，發心住、治地住、修行住、生貴住、方便具足住、正心住、不退住、
童真住、法王子住、灌頂住也。十行者，歡喜行、饒益行、無嗔恨行、無盡行、離癡亂行、
善現行、無著行、尊重行、善法行、真實行也。十迴向者，救一切眾生離眾生相迴向、不壞
迴向、等一切佛迴向、至一切處迴向、無盡功德藏迴向、隨順平等善根迴向、隨順等觀一切
眾生迴向、真如相迴向、無縛解脫迴向、法界無量迴向也。十地者，歡喜地、離垢地、發光
地、焰慧地、難勝地、現前地、遠行地、不動地、善慧地、法雲地也。）

<xa>究竟覺</xa>
　　謂圓教極果，妙覺位中，無明之惑既盡，本覺之體全彰，得心見性，心即常住，是名究
<pb n="17"/>
竟覺。

<xa>慧德處</xa>
　　謂由聞正法，生大智慧，故名慧德處。

<xa>實德處</xa>
　　謂以是智慧，見真諦空，故名實德處。

<xa>捨德處</xa>
　　謂見真空，即得離諸煩惱，故名捨德處。

<xa>寂滅德處</xa>
　　謂煩惱盡故，心得寂滅，故名寂滅德處。

<xa>一切萬物，皆歸無常</xa>
　　謂眾生愚惑，不知世間有情、無情等物，悉皆有生有滅，有成有壞，畢竟無常；而反計
有常。如來說法，為斷此計，故曰一切萬物，皆歸無常。

<xa>一切所有，悉為苦毒</xa>
　　謂眾生愚惑，不知五陰等法，是眾苦之本，計想有樂。如來說法，為斷此計，故曰一切
所有，悉為苦毒。（五陰者，色陰、受陰、想陰、行陰、識陰也。）

<xa>一切諸法，皆無有我</xa>
　　謂眾生愚惑，不了一切法空，計著有我。如來說法，為斷此計，故曰一切諸法，皆無有
我。

<xa>一切有形，悉至於空</xa>
　　謂眾生愚惑，不知一切有形相者，終歸於空，反計為有。如來說法，為斷此計，故曰一
切有形，悉至於空。

<pb n="18"/>
<xa>能變無記</xa>
　　謂第八識心王，是無記性，與心所五法相俱，則能變現色等一切境界，而無所分別，故
名能變無記。（五法者，一作意、二觸、三受、四想、五思，是名徧行五法，即第八識心所
法也。）

<xa>所變無記</xa>
　　謂根身、種子、器世間三類之境，皆由本識之所變現；以此三境無分別性，故名所變無
記。

<xa>分位無記</xa>
　　謂於不相應行中，假無記法，立諸分位，由此諸法不屬善惡，不與心相應，不與色相應
，無所記別，故名分位無記。

<xa>勝義無記</xa>
　　謂虛空無為，非擇滅無為，有勝義故，而無所作為，故名勝義無記。（虛空無為者，謂
真空之理，不為惑染之所障礙也；非擇滅無為者，聲聞之人，證果之後，諸惑不復續起，自
然契悟真空之理，不假揀擇也。）

<xa>相分</xa>
　　相即形相。有三種：一、境相名相，謂此識能與根心而為境界故。二、相狀名相，謂世
間有為之法，皆有相狀，惟是此識之所變現故。三、義相名相，即能詮教下所詮義理之相，
亦是此識之所變現。故此之三相，通名相分。（根心者，謂眼識、耳識、鼻識、舌識、身識
、意識也。）

<xa>見分</xa>
　　見即照了之義。有五種：一、證見名見，即根本智見分是也。二、照燭名見，此通根心
俱有照燭義故。三、能緣名見，即通內三分俱能緣故。四、念解名見，以念解所詮義理故。
五、推度名見，即比量心推度一切境故。此五種見，通名見分。（根本智者，即第八識也。
內三分者，即見分、自證分、證自證分也。）

<pb n="19"/>
<xa>自證分</xa>
　　自證者，自證所具之法也。謂此識能持見分相分。以能親證自見分，故緣於相分不謬，
是名自證分。

<xa>證自證分</xa>
　　證即能證之體，自證即所具之法。謂能持前自證分、見分、相分，即是此識之本體，以
能親證自證分，故緣見分不謬，是名證自證分。

<xa>定中獨頭意識</xa>
　　謂意識獨緣定境，不與五識同緣，而無一切塵境作對，是名定中獨頭意識。

<xa>散位獨頭意識</xa>
　　謂意識不緣五塵之境，但散亂徧計諸法，或緣空華水月等諸色相，或緣過去現在未來一
切諸法，此非定中，又非夢境，是名散位獨頭意識。

<xa>夢中獨頭意識</xa>
　　謂不對諸塵，而於夢中見種種境界，此亦心王性境變現而有諸相，是名夢中獨頭意識。

<xa>明瞭意識</xa>
　　謂意識依五根與五識同緣五塵，明瞭取境，好惡長短悉皆現前，是名明瞭意識。

<xa>我相</xa>
　　謂眾生於五陰法中，若即若離，計我、我所之實，是名我相。（五陰者，色陰、受陰、
想陰、行陰、識陰也。若即若離者，謂計即陰是我，離陰是我也。我、我所者，我即假名，
我所即五陰也。）

<xa>人相</xa>
　　謂眾生於五陰法中，妄計我是人，我生人道，異於餘道，是名人相。

<xa>眾生相</xa>
<pb n="20"/>
　　謂眾生於五陰法中，妄計色受想行識眾共而生此身，是名眾生相。

<xa>壽者相</xa>
　　謂眾生於五陰法中，妄計我受一期壽命，或長或短，是名壽者相。（一期者，謂從生至
死也。）

<xa>因緣</xa>
　　謂六根為因，六塵為緣也。如眼根對於色塵時，識即隨生；餘根亦然，是名因緣。（六
根者，眼根、耳根、鼻根、舌根、身根、意根也。六塵者，色塵、聲塵、香塵、味塵、觸塵
、法塵也。）

<xa>次第緣</xa>
　　謂心、心所法，次第無間，相續而起，名次第緣。（心、心所法者，心即心王，心所即
受想行也。此心王心所對於諸塵唸唸不停，是名次第相續也。）

<xa>緣緣</xa>
　　謂心、心所法由托緣而生，還是自心之所緣慮，名為緣緣。（托緣者，謂依托色聲香味
觸法之緣也。）

<xa>增上緣</xa>
　　謂六根能照境發識，有增上力用，諸法生時，不生障礙，名增上緣。（諸法生者，謂根
塵相對，則有一念心起，名諸法生。不生障礙者，根塵相對之時，隨對隨起，悉無所障也。
）

<xa>十信覺滅相</xa>
　　十信覺滅相者，謂菩薩修行，證此信位，則能覺了心中唸唸滅相分齊也。（十信者，信
心、念心、精進心、慧心、定心、不退心、護法心、迴向心、戒心、願心也。）

<xa>三賢覺異相</xa>
　　三賢覺異相者，三賢即十住、十行、十迴向也。謂菩薩修行證此三賢位，則能覺了心中
<pb n="21"/>
唸唸異相分齊也。（異者，變異也。十住者，發心住、治地住、修行住、生貴住、方便具足
住、正心住、不退住、童真住、法王子住、灌頂住也。十行者，歡喜行、饒益行、無嗔恨行
、無盡行、離癡亂行、善現行、無著行、尊重行、善法行、真實行也。十迴向者，救一切眾
生離眾生相迴向、不壞迴向、等一切佛迴向、至一切處迴向、無盡功德藏迴向、隨順平等善
根迴向、隨順等觀一切眾生迴向、真如相迴向、無縛解脫迴向、法界無量迴向也。）

<xa>十聖覺住相</xa>
　　十聖覺住相者，十聖即十地也。謂菩薩修行，證此十聖位，則能覺了心中唸唸住相分齊
也。（住者，現起未滅之心也。十地者，歡喜地、離垢地、發光地、焰慧地、難勝地、現前
地、遠行地、不動地、善慧地、法雲地也。）

<xa>位滿覺生相</xa>
　　位滿覺生相者，位滿即佛位果滿也。謂大菩薩修行滿足，證佛果位，則能覺了心中一念
初生之相分齊也。

<xa>阿耨窣睹婆</xa>
　　梵語阿耨窣（蘇骨切）睹婆，華言頌。謂此頌不用長行與偈，但字數滿三十二字，即為
一頌也。（長行者，即經中散文也。）

<xa>伽陀</xa>
　　梵語伽陀，華言諷頌，或名不頌頌，謂不頌長行也；或名直頌，謂直以偈說法也。

<xa>祇夜</xa>
　　梵語祇夜，華言應頌。謂應前長行而頌也。

<xa>緼馱南</xa>
　　梵語緼（音蘊）馱南，華言集施。謂以少言攝集多義，施令他人誦習受持也。

<xa>不見言不見</xa>
　　謂眼識所受，眼識所了，則可言見；若實眼識未受未了，則不可言見。是名不見言不見
<pb n="22"/>
。

<xa>不聞言不聞</xa>
　　謂耳識所受，耳識所了，則可言聞；若實耳識未受未了，則不可言聞。是名不聞言不聞
。

<xa>不覺言不覺</xa>
　　謂鼻覺香、舌覺味、身覺觸也。若鼻識、舌識、身識所受所了，則可言覺；若實三識未
受未了，則不可言覺。是名不覺言不覺。

<xa>不知言不知</xa>
　　謂意識所受，意識所了，則可言知；若實意識未受未了，則不可言知。是名不知言不知
。

<xa>名尋思</xa>
　　謂於諸法之中，推求一切名字，皆悉不實，是為名尋思。

<xa>事尋思</xa>
　　謂於諸法之中，推求五陰等事，生滅無常，皆悉不實，是為事尋思。（五陰者，色陰、
受陰、想陰、行陰、識陰也。）

<xa>自體假立尋思</xa>
　　謂於諸法，能詮名字，及所詮義理中，推求自體，惟是假立名言，皆悉不實，是為自體
假立尋思。

<xa>差別假立尋思</xa>
　　謂於諸法能詮之中，推求差別，惟是假立名言，皆悉不實，是為差別假立尋思。

<xa>會色歸空</xa>
　　會即融會，色即根身世界也。謂根身世界，本是真如一心，與生滅和合而有。今觀此色
<pb n="23"/>
，都無實體，歸於真心之空，故云會色歸空。（根者，謂眼等諸根。身即色身也。）

<xa>明空即色</xa>
　　明即明瞭，謂了真空之理，不異於色；色無自性，不異於空。故云明空即色。

<xa>色空無礙</xa>
　　謂色之體，全是真空；真空之體，不異於色。若色是實色，即礙於空；空是斷空，即礙
於色。今既色是幻色，故不礙空；空是真空，故不礙色。故云色空無礙。

<xa>泯絕無寄</xa>
　　泯即亡泯，絕即寂絕，寄猶依也。謂所觀真空之理，不可言即色是空，亦不可言離色是
空，空不空皆不可得，非言思所及，亦無所依，故云泯絕無寄。

<xa>不共中不共變</xa>
　　謂如眼等五根，唯自己第八識中最初一念，托父母遺體時變現，名不共；出胎之後，唯
自己受用，復名不共。如眼識，惟依眼根而發；乃至身識，唯依身根而發，不相混雜，是為
不共中不共變。

<xa>不共中共變</xa>
　　謂內浮塵根，初唯自己第八識變現，名不共變；生已後，他人亦有受用之義，復名為共
，是為不共中共變。（浮塵根者，謂眼耳等諸根，皆由色香味觸四塵所成，故名浮塵。楞嚴
經云：眼如蒲萄朵等。是也。他人受用者，謂自己浮塵根能見之境，他根亦能見，而亦得同
受用也。）

<xa>共中共變</xa>
　　謂如山河大地，由多人之識同所變現，名之為共變；己亦與一切同用，復名為共，是名
共中共變。

<xa>共中不共變</xa>
　　謂如己田宅，不與人共。又如一水，人見是水，餓鬼見是猛火、膿血等物，是名共中不
<pb n="24"/>
共變。

<xa>非常計常</xa>
　　謂凡世間一切有為等事，皆悉無常，虛幻不實，豈能長久，凡夫妄計是常，即成常顛倒
。

<xa>非樂計樂</xa>
　　謂世間五欲之樂，皆是受苦之因，凡夫不了，妄計為樂，即成樂顛倒。（五欲者，色慾
、聲欲、香欲、味欲、觸欲也。）

<xa>非我計我</xa>
　　謂此身皆因四大假合，本無有我。若一大是我，三大應非我；若四大俱是我，應有多我
；畢竟是誰為我，故知我不可得。凡夫不了，於自身中強作主宰，妄計為我，即成我顛倒。
（四大者，地大、水大、火大、風大也。）

<xa>不淨計淨</xa>
　　謂己身他身，具有五種不淨。凡夫不了，妄生貪著，執以為淨，即成淨顛倒。（五種不
淨者，種子不淨、住處不淨、自體不淨、外相不淨、究竟不淨也。）

<xa>常計無常</xa>
　　常者，即法身常住之義；無常者，即變異也。謂聲聞、緣覺為無明之惑所覆，於如來常
住法身中，妄計有變異相，是為無常顛倒。

<xa>樂計非樂</xa>
　　樂者，即涅槃清淨之樂；非樂者，即苦義。謂聲聞、緣覺，為無明之惑所覆，於如來涅
槃清淨樂中妄計是苦，是為非樂顛倒。

<xa>我計無我</xa>
　　我者，即佛性真實之我也；無我者，謂佛性中無有我也。謂二乘為無明之惑所覆，不了
無我法中而有真我，故於佛性真我之中，妄計無我，是為無我顛倒。
<pb n="25"/>

<xa>淨計不淨</xa>
　　淨者，即是如來常住之身，非雜食身，非煩惱身，非血肉身，非是筋骨纏縛之身；不淨
者，二乘為無明之惑所覆，但觀世間一切諸色皆為不淨，不了如來常住之淨，是為不淨顛倒
。

<xa>自性行</xa>
　　經云：若諸菩薩本性已來，賢良質直，順父母教，信敬沙門，及婆羅門；善知家內尊卑
親疏，恭敬承事無失，具足十善，復更廣行其餘善業，是名菩薩自性行。（梵語沙門，華言
勤息。梵語婆羅門，華言淨行。十善者，不殺、不盜、不邪婬、不妄語、不兩舌、不惡口、
不綺語、不貪慾、不瞋恚、不邪見也。）

<xa>願性行</xa>
　　經云：若諸菩薩發如是願，我於何時當得作佛，十號具足，是名菩薩願性行。（十號者
，一如來、二應供、三正徧知、四明行足、五善逝、六世間解無上士、七調御丈夫、八天人
師、九佛、十世尊也。）

<xa>順性行</xa>
　　經云：若諸菩薩隨順修行六波羅蜜，是名菩薩順性行。（梵語波羅蜜，華言到彼岸。謂
修佈施、持戒、忍辱、精進、禪定、智慧六度之行，到涅槃彼岸，是為六波羅蜜也。）

<xa>轉性行</xa>
　　經云：如我供養然燈世尊，依彼因緣，讀誦經典，轉凡成聖，是名菩薩轉性行。（如我
者，釋迦如來自謂也。）

<xa>生生不可說</xa>
　　生生者，能生、所生也。謂根塵相對，是為能生，由此根塵相對之時，一念心起，分別
好惡，是為所生，即心法也。能所兼言，故名生生。此是藏教所詮，實有生滅之法，法雖生
滅，理本無言，故云不可說也。

<pb n="26"/>
<xa>生不生不可說</xa>
　　生者即前根塵相對所生之法也；不生者，了此所生之法，當體即空也。既達所生之法本
空，故云生不生也。此是通教所詮之理，理本無言，故云不可說也。

<xa>不生生不可說</xa>
　　不生者即真空之理也；生者從空出假而起度生之用也。此言別教之人，於十住位中，修
習空觀，了法無生，故云不生；而又不住於空，復於十行中而修假觀，起十界度生之用，故
復雲生也。此是別教所詮之理，理本無言，故云不可說也。（十住者，發心住、治地住、修
行住、生貴住、方便具足住、正心住、不退住、童真住、法王子住、灌頂住也。十行者，歡
喜行、饒益行、無嗔恨行、無盡行、離癡亂行、善現行、無著行、尊重行、善法行、真實行
也。十界者，佛界、菩薩界、緣覺界、聲聞界、天界、人界、阿修羅界、鬼界、畜生界、地
獄界也。）

<xa>不生不生不可說</xa>
　　謂理本不生，事即理故，事亦不生，是名不生不生。又惑體本空，故不生；智用亦泯，
故不生，是名不生不生。又無因可修故不生，無果可證故不生，是名不生不生。此是圓教所
詮之理，理本無言，故云不可說也。

<xa>翻字不翻音</xa>
　　翻字不翻音者，謂如諸咒，字是此方之字，音是彼土之音是也。

<xa>翻音不翻字</xa>
　　翻音不翻字者，謂如卍字，以此方萬字之音翻之，而卍字之體，猶存梵書是也。

<xa>音字俱翻</xa>
　　音字俱翻者，謂諸經文，音與字二者，皆就此方言音字體翻之是也。

<xa>音字俱不翻</xa>
　　音字俱不翻者，謂西來梵夾，音與字二者，未經此方翻譯是也。

<pb n="27"/>
<xa>佛滅度後，惡性車匿，云何共住？</xa>
　　佛答言：車匿比丘，其性鄙惡。我滅度後，汝當依我教法，調伏其心，捨本惡性，不久
自當得證道果。（車匿無翻。西域記云：正音闡釋迦，亦釋種。太子出家，令車匿牽揵陟。
揵陟馬名，譯雲納。）

<xa>佛滅度後，我等以何為師？</xa>
　　佛答言：汝問以何為師者，當知屍波羅戒是汝大師，依之修行，能得出世甚深定慧。（
梵語屍波羅，華言戒。）

<xa>佛滅度後，我等依何法住？</xa>
　　佛答言：汝問依何法住者，當知依四念處，嚴心而住。一、觀身性相，同於虛空，名身
念處；二、觀受不在內外，不住中間，名受念處；三、觀心但有名字，名字性離，名心念處
；四、觀法不得善法，不得不善法，名法念處。一切比丘，應當依此四念處住。（觀受者，
受即領納之義，謂眼耳鼻舌身意六根，領納色聲香味觸法六塵之境也。不在內外者，心不在
六根名內；不在六塵名外；根塵之中，名為中間。）

<xa>一切經初，當安何語？</xa>
　　佛答言：汝問一切經初當安何語者，當知如來滅後，結集法藏，一切經初，當安如是我
聞，一時，佛住某方某處，與某等大眾，而說是經。

<xa>頓教</xa>
　　謂不談小乘，直說大法，故名頓教。即華嚴經也。

<xa>漸教</xa>
　　漸即漸次，有漸初、漸中、漸末之不同，謂如來初於鹿苑，破斥邪法，建立正教，專為
二乘，此名漸初，即阿含經也。次於方等會上，彈斥二乘小機，令其歸向大法，此名漸中，
即淨名等經也。後於般若會上，廣談空慧之法，淘汰二乘執小之情，會一切法皆歸大乘，此
名漸末，即般若經也。如是自淺至深，次第而進，故名漸教。（二乘者，聲聞乘、緣覺乘也
。）

<pb n="28"/>
<xa>秘密教</xa>
　　謂如來不思議智慧神通之力，能令大眾同會聽法，所聞各異，彼不知此，此不知彼，隱
密赴機，故名秘密教。

<xa>不定教</xa>
　　不定者，謂如來不思議智慧神通之力，能令聽法之眾，或聞小法而證大果；或聞大法而
證小果，彼此相知，得益不定，故名不定教。

<xa>藏教</xa>
　　藏即含藏之義。謂經律論各含一切文理，故名藏教。

<xa>通教</xa>
　　謂通前藏教，通後別、圓，故名通教。（通前藏教者，謂此教鈍根菩薩，雖觀無生四諦
，但證真空之理，與前藏教是同也。通後別、圓者，謂此教利根菩薩，證真空之理時，能於
真空，了達不空，即入後之別教。若知空不空，具一切法，即入後之圓教也。）

<xa>別教</xa>
　　別即隔別不同之義。謂別前藏、通，別後圓教，故名別教。（別前藏、通者，謂此教獨
被菩薩，不涉二乘所修也。別後圓教者，謂此教所談法門，行相隔歷次第，而不圓融也。）

<xa>圓教</xa>
　　圓即不偏之義。謂此教所詮中道之理，性相圓融，事理無礙，法法具足，故名圓教。

<xa>有門</xa>
　　謂阿含小乘等經，說一切因果之法，悉皆實有，是為有門。（梵語阿含，華言無比法。
）

<xa>空門</xa>
　　謂大品般若等經，說真空實相之理，蕩除眾生情執，是為空門。（梵語般若，華言智慧
。）
<pb n="29"/>

<xa>亦有亦空門</xa>
　　謂深密等諸大乘經，說有談空，互相無礙，是為亦有亦空門。

<xa>非有非空門</xa>
　　謂中論等說一切法皆即空之有，是非有；即有之空，是非空；互泯互融，即第一義，是
為非有非空門。

<xa>迷真異執教</xa>
　　謂諸外道、凡夫，迷於真性，廣起異計，故云迷真異執教。

<xa>真一分半教</xa>
　　謂聲聞、辟支二人，於真如隨緣不變二分義中，但得隨緣，不得不變，故名一分；於隨
緣分中，唯說生空所顯之理，不說法空，故名為半。合而言之，故云真一分半教。（隨緣不
變者，即真如之理，隨染淨緣變造諸法，而其本體則不變易也。生空即人空也。）

<xa>真一分滿教</xa>
　　謂初心菩薩，但得不變，不得隨緣，故名一分；於不變分中，雙辯二空之理，故名為滿
。合而言之，故云真一分滿教。（二空者，人空、法空也。）

<xa>真具分滿教</xa>
　　謂菩薩由具隨緣不變二分之義，顯真實理，識如來藏，故云真具分滿教。

<xa>三乘別教</xa>
　　謂如四諦緣起經等，聲聞、緣覺、菩薩三乘之所共學。於中二乘未明法空，即是別相，
故云三乘別教。

<xa>三乘通教</xa>
　　謂如般若、深密經等，聲聞、緣覺、菩薩三乘之所共學，於中說諸法空，即是通相，故
云三乘通教。
<pb n="30"/>

<xa>一乘分教</xa>
　　謂如梵網經等，菩薩不與二乘共學，名為一乘，於中未顯法之周普，名為隨分，故云一
乘分教。

<xa>一乘滿教</xa>
　　謂如華嚴經等，其中具明法界之理，圓融周普，故云一乘滿教。

<xa>不自生</xa>
　　自即六根。謂根塵相對，則有一念心起，若無所對六塵，則一念之心畢竟不生，故名不
自生。（六根者，眼根、耳根、鼻根、舌根、身根、意根也。六塵者，色塵、聲塵、香塵、
味塵、觸塵、法塵也。）

<xa>不他生</xa>
　　他即六塵。謂雖有六塵，若無六根相對，則一念之心，亦畢竟不生，故名不他生。

<xa>不共生</xa>
　　謂六根六塵和合名之為共。前云不自生，則是根不能生；又云不他生，則是塵不能生。
根塵各各既不能生，根塵相共又焉得生，故名不共生。

<xa>不無因生</xa>
　　謂不因根塵而生也。既離根塵，則一念心，無有生處，故名不無因生。

<xa>定答</xa>
　　謂決定以實答也。如一比丘問佛云：色受想行識常不變異否？佛答言：無有色受想行識
常不變異。蓋言五陰之法本空，實非常不變異，是名定答。（梵語比丘，華言乞士。五陰者
，色陰、受陰、想陰、行陰、識陰也。）

<xa>分別答</xa>
　　謂分別果報而答也。如梵志問佛云：人作身口意業，受何果報？佛答言：若作苦業，即
<pb n="31"/>
受苦報；若作樂業，即受樂報；若作不苦不樂業，即受不苦不樂報，是名分別答。（梵語梵
志，華言淨裔。）

<xa>反問答</xa>
　　謂反問於他，而使其答也。如先梵志問佛已，佛言：我還問汝，隨汝意答。色是如來否
？受想行識是如來否？梵志答曰：非也。佛又問云：離色受想行識是如來否？梵志又答言：
非也。蓋如來之法，不即五陰，不離五陰，梵志不達，故皆答言非也，是名反問答。

<xa>置答</xa>
　　謂棄置而不答也。如外道或計世間常，世間無常，世間亦常亦無常，世間非常非無常；
世間有邊，世間無邊，世間亦有邊亦無邊，世間非有邊非無邊。又計如來滅後有，如來滅後
無，如來滅後亦有亦無，如來滅後非有非無。然如來實無此理，凡若此問，佛皆置而不答，
是名置答。

<xa>作病</xa>
　　作者，即生心造作之謂也。謂若有人，言我於本心作種種行，欲求圓覺；彼圓覺性，非
作得故，說名為病。

<xa>任病</xa>
　　任者即隨緣任性之謂也。謂若有人言，我等今者，不斷生死，不求涅槃，任彼一切，欲
求圓覺。彼圓覺性，非任有故，說名為病。

<xa>止病</xa>
　　止者即止妄即真之謂也。謂若有人言，我今永息諸念，寂然平等，欲求圓覺。彼圓覺性
，非止得故，說名為病。

<xa>滅病</xa>
　　滅者，即寂滅之謂也。謂若有人言，我今永滅一切煩惱，身心根塵，虛妄境界一切永寂
，欲求圓覺。彼圓覺性，非滅相故，說名為病。

<pb n="32"/>
<xa>生相</xa>
　　謂一念托胎，十月滿足，此身即生，是為生相。

<xa>住相</xa>
　　謂既出胎已，住於世間，是為住相。

<xa>異相</xa>
　　謂少則顏紅體潤，老則發白面皺，是為異相（皺，側救切）。

<xa>滅相</xa>
　　謂業盡命終，身亦壞滅，是為滅相。

<xa>生相</xa>
　　謂以根對塵，一念心生，是為生相。（根即眼耳鼻舌身意六根也。塵即色聲香味觸法六
塵也。）

<xa>住相</xa>
　　謂一念之心，蹔爾相續，是為住相。

<xa>異相</xa>
　　謂一念之心，初後不同，是為異相。

<xa>滅相</xa>
　　謂塵境既忘，心念亦滅，是為滅相。

<xa>羊車</xa>
　　謂聲聞之人，以析空觀，觀於生滅四諦，破見、思煩惱，證真諦理，得離三界生死；如
乘羊車，出於火宅。故法華經云：為求羊車，出於火宅。是也。（析空觀者，謂於五陰等法
，觀察分析，離其著心也。四諦者，苦諦、集諦、滅諦、道諦也。三界者，欲界、色界、無
色界也。）
<pb n="33"/>

<xa>鹿車</xa>
　　謂緣覺之人，以析空觀。觀十二因緣生滅，破見、思煩惱，覺了真諦之理，得離三界生
死；如乘鹿車，出於火宅。故法華經云：為求鹿車，出於火宅。是也。（十二因緣者，一無
明、二行、三識、四名色、五六入、六觸、七受、八愛、九取、十有、十一生、十二老死也
。）

<xa>牛車</xa>
　　謂三藏教菩薩，發四弘誓，修六度行，化導眾生，同出三界生死，究竟至於真空涅槃；
如乘牛車，出於火宅，故法華經云：為求牛車，出於火宅。是也。（三藏者，經藏、律藏、
論藏也。四弘誓者，眾生無邊誓願度、煩惱無數誓願斷、法門無量誓願知、佛道無上誓願成
。六度者，一佈施、二持戒、三忍辱、四精進、五禪定、六智慧也。梵語涅槃，華言滅度。
）

<xa>大白牛車</xa>
　　謂大乘菩薩，以圓融三觀，觀於諸法實相之理，頓破無明煩惱，而成一切種智；如乘大
白牛車，至於寶所。故經云：有大白牛，肥壯多力，行步平正，其疾如風。是也。（三觀者
，空觀、假觀、中觀也。一切種智者，佛智也。寶所者，喻實相之理也。）

<xa>善淨法輪</xa>
　　謂修五戒十善之法，摧滅四惡趣業，而得天人果報，是為善淨法輪。（五戒者，不殺、
不盜、不邪婬、不妄語、不飲酒也。十善者，不殺、不盜、不邪婬、不妄語、不兩舌、不惡
口、不綺語、不貪慾、不瞋恚、不邪見也。四惡趣者，修羅趣、餓鬼趣、畜生趣、地獄趣也
。）

<xa>方便法輪</xa>
　　謂修四諦十二因緣方便之道，而證二乘之果，是為方便法輪。（四諦者，苦諦、集諦、
滅諦、道諦也。十二因緣者，一無明、二行、三識、四名色、五六入、六觸、七受、八愛、
九取、十有、十一生、十二老死也。）

<pb n="34"/>
<xa>真實法輪</xa>
　　謂修中道實相之觀，摧滅無明煩惱之業，而證一乘佛果，是為真實法輪。

<xa>無為法輪</xa>
　　謂修三德妙觀，摧滅五住煩惱，而證涅槃無為之果，是為無為法輪。（三德者，法身德
、般若德、解脫德也。五住煩惱者，見惑為一住，思惑分三住，塵沙、無明惑合為一住，因
此五者，住著三界，故名住也。）

<xa>有文有義，常人用之</xa>
　　謂凡立言立論，有文字可證據，有義理可依憑；此尋常之人皆能用，故云常人用之。

<xa>無文有義，智人用之</xa>
　　謂凡立言立論，雖無文字可證據，而有義理可依憑，此唯智者能用，故云智人用之。

<xa>有文無義，暗者用之</xa>
　　謂凡立言立論，雖有文字可證據，而無義理可依憑，此暗昧之人，不明義理，而強自用
，故云暗者用之。

<xa>無文無義，迷者用之</xa>
　　謂凡立言立論，既無文字可證據，又無義理可依憑，此愚迷之人，不了文義，而強自用
，故云迷者用之。

<xa>發起眾</xa>
　　發起眾者，開端發起之眾也。謂激揚發動，使如來有所說，使大眾有所聞，乃至發起問
答等是也。

<xa>當機眾</xa>
　　當機眾者，當座之機眾也。謂宿植德本，緣合時熟，不起於座，聞即得道也。（植者，
種也。德本者，眾善之根本也。）

<pb n="35"/>
<xa>影響眾</xa>
　　影響眾者，謂古往諸佛、菩薩，隱其圓極之果，示同機眾，匡輔法王，如影之隨形，響
之應聲；又如眾星繞月，雖無作為，而有大益也。（佛，梵語具雲佛陀，華言覺。菩薩梵語
具雲菩提薩埵，華言覺有情。匡者，正也。輔者，助也。言古佛、菩薩，隱大現小，而來匡
輔釋迦法王也。）

<xa>結緣眾</xa>
　　結緣眾者，謂結聞法因緣之眾也。蓋由過去根淺，三慧不生，現世雖見佛聞法，而未能
獲益，但作未來得度因緣也。（三慧者，聞慧、思慧、修慧也。）

<xa>聲聞</xa>
　　謂聞佛聲教，依四諦法，修道證真，是名聲聞。（四諦者，苦諦、集諦、滅諦、道諦也
。）

<xa>緣覺</xa>
　　謂稟佛教法，觀十二因緣，覺真諦理，是名緣覺。（十二因緣者，一無明、二行、三識
、四名色、五六入、六觸、七受、八愛、九取、十有、十一生、十二老死也。）

<xa>菩薩</xa>
　　菩薩，梵語具雲菩提薩埵，華言覺有情。謂自行成就，則能覺悟一切有情眾生，是名菩
薩。

<xa>佛</xa>
　　佛，梵語具雲佛陀，華言覺。覺具三義：一者自覺，謂悟性真常，了惑虛妄；二者覺他
，謂運無緣慈，度有情眾；三者覺行圓滿，謂歷劫修因，行滿果圓，是名為佛。（無緣慈者
，謂無心攀緣一切眾生而能自然現益也。）

<xa>五品十信為初依</xa>
　　五品、十信，皆圓教位次也。謂此位之人，觀慧明瞭，達如來秘密之藏，能令眾生聞法
開解，修行證果，而可依止，故為初依也。（十信者，信心、念心、精進心、慧心、定心、
<pb n="36"/>
不退心、護法心、迴向心、戒心、願心也。）

<xa>十住為二依</xa>
　　十住亦圓教位次也。謂此位之人，惑破理顯，功用轉深，能令眾生聞法開解，修行證果
，而可依止，故為二依也。（十住者，發心住、治地住、修行住、生貴住、具足住、正心住
、不退住、童真住、法王子住、灌頂住也。）

<xa>十迴向為三依</xa>
　　十行十迴向，亦圓教位次也。謂此位之人，無明漸盡，利祐轉深，能令眾生聞法開解，
修行證果，而可依止，故為三依也。（十行者，歡喜行、饒益行、無嗔恨行、無盡行、離癡
亂行、現前行、無著行、尊重行、善法行、真實行也。十迴向者，救一切眾生離眾生相迴向
、不壞迴向、等一切佛迴向、至一切處迴向、無盡功德藏迴向、隨順平等善根迴向、隨順等
觀一切眾生迴向、真如相迴向、無縛解脫迴向、法界無量迴向也。）

<xa>十地等覺為四依</xa>
　　十地亦圓教位次也。等覺者，去後妙覺位，猶有一等，故名為等。勝前諸位，故稱為覺
，即最後心菩薩也。謂此菩薩，漸盡無明之源，將滿圓極之果，勝用具足，能令眾生聞法開
解，修行證果，而可依止。故為四依也。（十地者，歡喜地、離垢地、發光地、焰慧地、難
勝地、現前地、遠行地、不動地、善慧地、法雲地也。）

<xa>入禪思門</xa>
　　謂菩薩說法開導眾生，必先入定，思惟觀其根器或大或小；大者即說大法，小者即說小
法。方便隨宜，稱機合道，是為入禪思門。（菩薩，梵語具雲菩提薩埵，華言覺有情。）

<xa>入智慧門</xa>
　　謂菩薩說法，以智慧照了，於諸章句義理，通達無礙，悉令一切眾生，悟解明瞭，破諸
癡暗，生法喜心，是為入智慧門。

<xa>入總持門</xa>
　　謂菩薩入諸善法，持令不忘；遮諸惡法，持令不生。於諸眾生，運大慈與樂之心，即持
<pb n="37"/>
善也；起大悲拔苦之心，即遮苦也，是為入總持門。

<xa>入辯才門</xa>
　　謂菩薩於諸佛法之義，分明決了，辯說無礙，開發一切眾生之心，令得皆入正道，是為
入辯才門。

<xa>身淨</xa>
　　謂菩薩斷除惑業，身器清淨，成無上道，生滅自在，是名身淨。（菩薩，梵語具雲菩提
薩埵，華言覺有情。）

<xa>緣淨</xa>
　　謂菩薩為攝化眾生，故現種種神通，出沒自在，諸緣無礙，是名緣淨。

<xa>心淨</xa>
　　謂菩薩修習梵行，離諸煩惱，於一切法不生取著之心，是名心淨。

<xa>智淨</xa>
　　謂菩薩善知世間、出世間之法，得清淨智，無有罣礙，是名智淨。

<xa>得無分別自在</xa>
　　謂菩薩住第八不動地，即捨一切功用之行，得無功用法，於一切法遠離一切分別之想，
而得自在，故名得無分別自在。（不動地者，以無生智慧，捨於三界，性無動移故也。）

<xa>得剎土自在</xa>
　　謂菩薩住不動地，深心清淨，於諸剎土亦得清淨，出生自在，故名得剎土自在。（剎，
梵語具雲剎摩，華言土田，即國土也。）

<xa>得智自在</xa>
　　謂菩薩住第九善慧地，得無礙智慧，演說諸法，稱理自在，故名得智自在。（善慧者，
謂已得真如之體，顯發真如妙慧也。）
<pb n="38"/>

<xa>得業自在</xa>
　　謂菩薩住第十法雲地，於諸煩惱業縛，悉能通達，更無障礙，故名得業自在。（法雲地
者，謂菩薩以大慈悲，普覆一切眾生，如雲之普覆萬物也。）

<xa>能持無所畏</xa>
　　能持者，謂菩薩聞一切法，常能受持，憶念不忘，故於眾中說法得無所畏也。

<xa>知根無所畏</xa>
　　知根者，謂菩薩知一切眾生諸根利鈍，隨其所應而為說法，故於眾中說法得無所畏也。

<xa>決疑無所畏</xa>
　　決疑者，決剖一切眾生之疑難也。謂凡有一切來難問者，菩薩悉能如法剖決而答，故於
眾中說法得無所畏也。

<xa>答報無所畏</xa>
　　答報者，以言辭應答酬報其所問也。謂凡一切眾生聽受問難，菩薩悉能隨意如法而答，
故於眾中說法得無所畏也。

<xa>根勝</xa>
　　謂菩薩根性聰利，勝於一切聲聞、緣覺，是名根勝。（菩薩，梵語具雲菩提薩埵，華言
覺有情。）

<xa>道勝</xa>
　　為菩薩以慈悲心修行六度，既自度已，復能度脫一切眾生，勝於聲聞、緣覺但能自度，
不能度他，是名道勝。（六度者，一佈施、二持戒、三忍辱、四精進、五禪定、六智慧也。
）

<xa>巧便勝</xa>
　　謂菩薩善巧方便，悉能了知一切諸法，勝於聲聞、緣覺但能了知五陰等法，是名巧便勝
<pb n="39"/>
。（五陰者，色陰、受陰、想陰、行陰、識陰也。）

<xa>果勝</xa>
　　謂菩薩修因滿足，即證佛果菩提，勝於聲聞、緣覺所證之果，是名果勝。（梵語菩提，
華言道。）

<xa>背己利世難</xa>
　　謂修菩薩行者，其心專為利益一切眾生，而無一毫為己之念；非如世人，但求自利，而
不能利他，是為背己利世難。（菩薩，梵語具雲菩提薩埵，華言覺有情。）

<xa>行相唯苦難</xa>
　　謂修菩薩行者，不樂世間種種欲樂愛護身命，唯為利益眾生，以滿本願，修行苦行，是
為行相唯苦難。

<xa>處經諸有難</xa>
　　謂修菩薩行者，其心但為利益眾生，諸有苦處，無不經歷，示現出生，代受其苦，是為
處經諸有難。

<xa>時劫無量難</xa>
　　劫，梵語具雲劫波，華言分別時節；華梵雙稱，故名時劫。謂修菩薩行者，唯求無上佛
果，兼修利他之行，所經時劫，不可限量，是名時劫無量難。

<xa>初地生如來家，是須陀洹果</xa>
　　梵語須陀洹，華言入流，又云預流。為菩薩入初幹慧地時，斷惑證理，即是證佛所證，
故云生如來家。因借聲聞初果以區別之，故云是須陀洹果。

<xa>八地得授記，是斯陀含果</xa>
　　梵語斯陀含，華言一來。謂菩薩於第八辟支佛地中，蒙佛授記而得作佛，因借聲聞第二
果以區別之，故云是斯陀含果。（辟支，梵語具雲辟支迦羅，華言緣覺。）

<pb n="40"/>
<xa>十地得受職，是阿那含果</xa>
　　梵語阿那含，華言不來。謂菩薩於第十佛地中，而得受如來職，猶如別、圓二教等覺之
位，因借聲聞第三果以區別之，故云是阿那含果。

<xa>佛地，是阿羅漢果</xa>
　　梵語阿羅漢，華言無學，又云無生。佛地即通教中果佛也。菩薩已斷見、思，習氣俱盡
，而得成佛，因借聲聞第四果以區別之，故云是阿羅漢果。

<xa>決定聲聞</xa>
　　謂其久習小乘之法，故今聞小乘教而得證果，既證小果之後，再不進求大乘之法，是名
決定聲聞。

<xa>退菩提聲聞</xa>
　　梵語菩提，華言道。謂此聲聞，本是菩薩，曾發菩提之心，積劫修道；忽因疲厭生死，
退失大心，而證小果，是名退菩提聲聞。（劫，梵語具雲劫波，華言分別時節。）

<xa>應化聲聞</xa>
　　應謂應現，化即變化。謂此聲聞，本是諸佛、菩薩，內秘真實之行，外現聲聞之身，而
能引接前之二種聲聞，歸於大乘，及廣化眾生，令入佛道，是名應化聲聞。

<xa>增上慢聲聞</xa>
　　謂自得增上之法，而輕慢於他。此種聲聞，厭惡生死，欣樂涅槃，因修戒定慧之道，少
有所得，便謂證果；此即未得謂得，未證謂證，是名增上慢聲聞。（梵語涅槃，華言滅度。
）

<xa>須陀洹果</xa>
　　梵語須陀洹，華言入流，又名預流，即初果也。謂此人斷三界見惑盡，預入聖道法流，
故名入流。（三界者，欲界、色界、無色界也。）

<xa>斯陀含果</xa>
<pb n="41"/>
　　梵語斯陀含，華言一來，即第二果也。謂此人於欲界九品思惑中斷前六品盡，後三品猶
在，須更來欲界一番受生，故名一來。（思惑者，謂眼等五根對色等五塵，心起貪愛，迷惑
不了也。九品者，於上中下三品中，又各分三品也。）

<xa>阿那含果</xa>
　　梵語阿那含，華言不來，即第三果也。謂此人斷欲界後三品思惑盡，更不來欲界受生，
故名不來。

<xa>阿羅漢果</xa>
　　梵語阿羅漢，華言無學，即第四果也。謂此人斷色界、無色界思惑盡，四智已圓，已出
三界，已證涅槃，無法可學，故名無學。（四智者，我生已盡，梵行已立，所作已辦，不受
後有也。梵語涅槃，華言滅度。）

<xa>須陀洹向</xa>
　　梵語須陀洹，華言入流，謂此人將入須陀洹道，未至本位，不稱為果，但稱為向，言其
從此向初果也。

<xa>斯陀含向</xa>
　　梵語斯陀含，華言一來，謂此人將入斯陀含道，未至本位，不稱為果，但稱為向，言其
從此向第二果也。

<xa>阿那含向</xa>
　　梵語阿那含，華言不來，謂此人將入阿那含道，未至本位，不稱為果，但稱為向，言其
從此向第三果也。

<xa>阿羅漢向</xa>
　　梵語阿羅漢，華言無學，謂此人將入阿羅漢道，未至本位，不稱為果，但稱為向，言其
從此向第四果也。

<xa>我生已盡</xa>
<pb n="42"/>
　　謂阿羅漢斷見、思惑盡，更不受三界生死，故云我生已盡。（梵語阿羅漢，華言無學。
見、思惑者，謂意根對法塵起諸分別，名見惑；眼等五根對色等五塵起諸貪愛，名思惑也。
三界者，欲界、色界、無色界也。）

<xa>梵行已立</xa>
　　梵行即淨行也。謂阿羅漢由戒定慧之行，成就得證此果，故云梵行已立。

<xa>所作已辦</xa>
　　謂阿羅漢本求出離三界，修諸梵行，生死既盡，梵行既立，故云所作已辦。

<xa>不受後有</xa>
　　謂阿羅漢生死惑業既盡，更不受後世之身，故云不受後有。

<xa>變易生死</xa>
　　謂菩薩以無漏智力，斷其粗惑，所感殊勝細異熟果，以因移果易，而為生死，故名變易
生死。（漏即漏落生死，今言無漏者，謂菩薩依大智慧而修，不漏落生死，故名無漏智。粗
惑，即塵沙等惑也。）

<xa>不思議身</xa>
　　謂菩薩以無漏定力及以願力，身所示現，妙用難測，故名不思議身。

<xa>意成身</xa>
　　謂聲聞、緣覺、菩薩以無漏定力，於十方世界隨其意願成身，故名意成身。

<xa>變化身</xa>
　　謂聲聞、緣覺、菩薩以無漏定力，於十方世界變現其身，故名變化身。

<xa>暖加行</xa>
　　暖者從喻得名。謂如人以木鑽火，火雖未出，先得暖相。譬此加行位中，以智慧火燒煩
惱薪，雖未得無漏之智，已得智火之前相，故名暖加行。（無漏者，謂不漏落三界生死也。
<pb n="43"/>
）

<xa>頂加行</xa>
　　頂者謂觀行轉明，在暖之上。如登山頂，觀矚四方，悉皆明瞭，故名頂加行。（觀矚四
方者，謂觀四諦也。）

<xa>忍加行</xa>
　　忍有二義：一者印可義，謂於此位中，即能印可四諦之理，謂苦諦實是苦，乃至道諦實
是道也。二者決定義，謂此善根，決定無退，故名忍加行。

<xa>世第一加行</xa>
　　謂此位中，觀四諦理，雖未能證，而於世間最勝，故名世第一加行。

<xa>約得人異</xa>
　　謂羅漢聖人，由受想心滅而證滅盡之定；外道凡夫由妄計無想以為至道，而證無想之定
。此之二定，有世間、出世間之不同，故云約得人異也。（受想者，受謂領受；想謂想像，
即五陰中之二也。）

<xa>祈願異</xa>
　　謂入滅盡定者，則息諸想念，斷除貪愛之心，唯求出世功德；入無想定者，則妄計心無
想慮，以為解脫，唯求世間樂果，故云祈願異也。

<xa>感果不感果異</xa>
　　謂無想定，是有漏業，能感無想天果報；滅盡定，是無漏業，不感三界生死果報。故云
感果不感果異也。（三界者，欲界、色界、無色界也。）

<xa>滅識多少</xa>
　　謂滅盡定既滅第六識已，兼能滅第七識染分；無想定但滅第六識分別之見，而諸邪見則
未能盡斷，故云滅識多少也。（第六識即意識，第七識即傳送識，又云執我識。染分者，我
癡、我見、我慢、我愛之四惑也。）
<pb n="44"/>

<xa>勝道沙門</xa>
　　謂稟佛出家，能滅貪瞋癡等煩惱，得證勝道，是名勝道沙門。

<xa>說道沙門</xa>
　　謂已調伏貪瞋癡等煩惱，而能宣說正法，為令眾生入於佛道，是名說道沙門。

<xa>壞道沙門</xa>
　　謂破諸禁戒，行諸惡法，非是梵行，自稱梵行，是名壞道沙門。

<xa>活道沙門</xa>
　　謂能調伏貪瞋癡等，勤修正行所有善法，堪能生長智慧命根，是名活道沙門。

<xa>勝義僧</xa>
　　謂諸佛世尊及諸菩薩、緣覺、聲聞等眾，其德尊高，於一切法通達無礙，而得自在，是
名勝義僧。

<xa>世俗僧</xa>
　　謂剃除鬚髮，被服袈裟，成就出家威儀，能持佛之禁戒，是名世俗僧。

<xa>啞羊僧</xa>
　　謂愚癡魯鈍，不能了知根本等罪犯與不犯，及於微小之罪，不能發露懺悔，是名啞羊僧
。（根本等罪，即殺盜婬妄也。）

<xa>無慚愧僧</xa>
　　謂若有人投佛出家，得出家已，於所受持佛之禁戒一切毀犯，無慚無愧，不畏後世苦果
，是名無慚愧僧。

<xa>世間天</xa>
　　謂世間國王，雖居人世，受享天福，是名世間天。
<pb n="45"/>

<xa>生天</xa>
　　謂三界諸天，因修戒善等福，兼習禪定，得生此天，是名生天。（三界者，欲界、色界
、無色界也。戒善者，即五戒十善也。）

<xa>淨天</xa>
　　謂二乘之人，因修空觀，斷見、思惑淨盡，是名淨天。（二乘者，聲聞乘、緣覺乘也。
見、思惑者，謂意根對法塵起諸分別，名見惑；眼等五根對色等五塵起諸貪愛，名思惑也。
）

<xa>義天</xa>
　　謂十住菩薩善解諸法之義，是名義天。（十住者，發心住、治地住、修行住、生貴住、
具足住、正心住、不退住、童真住、法王子住、灌頂住也。）

<xa>初禪天二變化</xa>
　　初禪天二變化者，一者能於初禪天中變化，二者能於欲界變化也。

<xa>第二禪天三變化</xa>
　　第二禪天三變化者，一者能於二禪天中變化，二者能於初禪天中變化，三者能於欲界變
化也。

<xa>第三禪天四變化</xa>
　　第三禪天四變化者，一者能於三禪天中變化，二者能於二禪天中變化，三者能於初禪天
中變化，四者能於欲界變化也。

<xa>第四禪天五變化</xa>
　　第四禪天五變化者，一者能於四禪天中變化，二者能於三禪天中變化，三者能於二禪天
中變化，四者能於初禪天中變化，五者能於欲界變化也。

<xa>提頭賴吒天王</xa>
<pb n="46"/>
　　梵語提頭賴吒，又云提多羅吒，華言持國。謂能護持國土也，亦云安民，謂令人民悉得
安隱也。居須彌山東黃金山。（梵語須彌，華言妙高。）

<xa>毗留勒叉天王</xa>
　　梵語毗留勒叉，又云毗流離，華言增長，謂能令自他善根增長也。居須彌山南琉璃山。
（梵語琉璃，華言青色寶。）

<xa>毗留博叉天王</xa>
　　梵語毗留博叉，又云毗流波叉，華言廣目。謂以其目廣大過於人眼故也。居須彌山西白
銀山。

<xa>毗沙門天王</xa>
　　梵語毗沙門，華言多聞。謂福德之名聞於四方故也。居須彌山北水精山。

<xa>眾車苑</xa>
　　謂帝釋諸天若欲遊玩，隨天福德之力，種種寶車，於此苑中自然出現。

<xa>粗惡苑</xa>
　　謂帝釋諸天，若欲斗戰之時，隨其所須，甲仗等器於此苑中自然出現。

<xa>雜林苑</xa>
　　謂帝釋諸天，若游此苑，於諸眾妙之境所玩皆同，俱生勝喜。

<xa>喜林苑</xa>
　　謂帝釋諸天，若游此苑，極妙欲塵種種皆集，歷觀遍覽，喜樂無窮，而不生厭。

<xa>鐵輪王</xa>
　　大智度論以人壽一增一減為一小劫，謂人壽八萬四千歲時，歷過百年壽減一歲，如是減
至十歲則止；復過百年，又增一歲，如是增至二萬歲時，有鐵輪王出，獨領南閻浮提一洲。
諸國有不順化者，王則現威列陣，令其降伏，然後於彼勸化人民，修十善道，是名鐵輪王。
<pb n="47"/>
（劫，梵語具雲劫波，華言分別時節。梵語閻浮提，華言勝金洲。十善者，不殺、不盜、不
邪婬、不妄語、不兩舌、不惡口、不綺語、不貪慾、不瞋恚、不邪見也。）

<xa>銅輪王</xa>
　　謂人壽增至四萬歲時，有銅輪王出，領東弗於逮及南閻浮提二洲，諸國有不順化者，王
至彼國，宣威布德，令其歸順，於是勸化人民，修十善道，是名銅輪王。（梵語弗於逮，華
言勝身。）

<xa>銀輪王</xa>
　　謂人壽增至六萬歲時，有銀輪王出，領東弗於逮、南閻浮提、西瞿耶尼三洲，諸國有不
順化者，王至彼國，威嚴所加，即便臣伏。於是勸化人民，修十善道，是名銀輪王。（梵語
瞿耶尼，華言牛貨。）

<xa>金輪王</xa>
　　謂人壽增至八萬四千歲時，有金輪王出，統領北郁單越等四洲。以十五日沐浴升殿，有
金輪寶忽現於前，輪有千輻，光色具足。若王欲往東方，輪則東轉，王乃將諸兵眾隨其後行
。金輪寶前，又有四神引導。輪所住處，王即止駕。南西北方，隨輪所至，亦復如是。於四
天下，普勸人民修十善道，是名金輪王。（梵語郁單越，華言勝處。）

<xa>大富</xa>
　　謂轉輪王有珍寶田宅奴婢珠玉象馬眾多，天下之人無有能及，是為第一德。

<xa>端正姝好</xa>
　　謂轉輪王端正姝好，顏色無比，天下之人無有能及，是為第二德。

<xa>無疾病</xa>
　　謂轉輪王常安隱無病，天下之人，無有能及，是為第三德。

<xa>長壽</xa>
　　謂轉輪王常安隱長壽，天下之人，無有能及，是為第四德。
<pb n="48"/>

<xa>東人主</xa>
　　人主之國，風俗機變，仁義昭明，其地和暢多人，故名人主。

<xa>南象主</xa>
　　象主之國，人則躁烈，多習異術，亦能清心釋累，出離生死。其地暑濕宜象，故名象主
。

<xa>西寶主</xa>
　　寶主之國，人無禮義，惟重財賄。其地臨海，多產寶貝，故名寶主。

<xa>北馬主</xa>
　　馬主之國，人則獷暴，情忍殺戮，其地寒勁宜馬，故名馬主。

<xa>婆羅門</xa>
　　梵語婆羅門，華言淨行。或在家，或出家，世世相承，以道學為業，自稱是梵天苗裔，
守道居貞，潔白其操，故謂之淨行。

<xa>剎帝利</xa>
　　梵語剎帝利，華言田主。為世間大地之主，即王種也。

<xa>毘舍</xa>
　　梵語毘舍，亦云吠奢，即商賈種也。

<xa>首陀</xa>
　　梵語首陀，亦云戌陀羅，即農人種也。

<xa>淨飯王生二子</xa>
　　第一子，梵語名悉達多，華言頓吉。以其生時諸吉祥瑞頓出現故，即釋迦牟尼佛也。第
二子，梵語名難陀，華言善歡喜。從初慕道，為名歡喜中勝，故云善歡喜。
<pb n="49"/>

<xa>白飯王生二子</xa>
　　第一子，梵語名調達，華言天熱。以其生時，人天等眾心皆驚熱故也。第二子，梵語名
阿難，華言歡喜，又云慶喜。以其生時，舉國欣慶故也。從佛出家持三藏教。（三藏者，經
藏、律藏、論藏。）

<xa>斛飯王生二子</xa>
　　第一子，梵語名摩訶男（無翻），從佛出家，即於鹿苑中最初得度。第二子，梵語名阿
那律，華言無滅，又云無貧。從佛出家，所謂天眼第一者是也。

<xa>甘露飯王生二子</xa>
　　第一子，梵語名婆娑（無翻），第二子，梵語名跋提，華言小賢。從佛出家，即於鹿苑
中最初得度是也。

<xa>比丘</xa>
　　梵語比丘，華言乞士。乞是乞求之名，士是清雅之稱。謂出家之人，上乞法以資慧命，
下乞食以資色身，故名乞士。

<xa>比丘尼</xa>
　　梵語尼，華言女。佛初不度女人出家，成道之後，因姨母摩訶波闍波提懇求出家，佛乃
度之，故名比丘尼。（梵語摩訶波闍波提，華言大愛道。）

<xa>優婆塞</xa>
　　梵語優婆塞，華言清淨士。謂雖在家，能持五戒，清淨自守；又云近事男，謂能持戒，
可親近承事諸佛法，故名優婆塞。（五戒者，不殺、不盜、不邪婬、不妄語、不飲酒也。）

<xa>優婆夷</xa>
　　梵語優婆夷，華言清淨女，謂雖在家，亦能堅持五戒，清淨自守，故名優婆夷。

<xa>卵生</xa>
<pb n="50"/>
　　卵生者，謂依殼而出也。婆沙論云：昔有商人，入海得一雌鶴，遂生二卵，卵漸濕熟，
生二童子，端正聰明，年長出家，得阿羅漢。大名世羅，小名鄔波世羅是也。（梵語阿羅漢
，華言無學。）

<xa>胎生</xa>
　　胎生者，謂含藏而生也。謂世間之人，含藏於母胎之中，滿足十月而生是也。

<xa>濕生</xa>
　　濕生者，謂假濕而生也。賢愚經云：於過去世，有大國王，名曰善住。其頂上欻生一疱
（皮教切），後轉轉大，便生童子，顏貌端正，即頂生王是也。又經律異相云：昔維耶離國
，有梵志家，種一柰樹，生一榴節，節生一枝，去地七丈，杪生諸枝，形如偃蓋，即作棧（
仕限切）閣登而視之，見偃蓋中，乃有池水，有一女兒在池水中是也。（梵語維耶離，華言
廣嚴。梵語梵志，華言淨裔。）

<xa>化生</xa>
　　化生者，謂無而忽有也。涅槃經云：佛與四眾遊行，有比丘尼名阿羅婆，忽於地中化生
。又劫初，人皆是化生是也。（四眾者，比丘、比丘尼、優婆塞、優婆夷也。）

<xa>常沒</xa>
　　謂人不能修習涅槃之法，則不得出離生死大河，故名常沒。（梵語涅槃，華言滅度。）

<xa>暫出還沒</xa>
　　謂人或生世間，於信等五種善根不能堅固，還復退失，流轉生死，故名暫出還沒。（五
種善根者，信根、精進根、念根、定根、慧根也。）

<xa>出觀</xa>
　　謂人沒於生死之河，而能隨順涅槃之法，欲求出離；如人既沒，思欲得濟，故先觀看方
向，故名出觀。

<xa>得度</xa>
<pb n="51"/>
　　謂人具足修習涅槃之法，則能截生死流，到涅槃岸，故名得度。

<xa>無善友</xa>
　　謂修行之人，雖有精進之心，而無善友知識，為其說法開導，終不能得佛果菩提也。（
梵語菩提，華言道。）

<xa>謬受學</xa>
　　謂修行之人，雖值善友知識，種種說法，而稟性愚鈍，於所受法，錯謬領解，亦不能得
佛果菩提也。

<xa>不精進</xa>
　　謂修行之人，雖於受學之際，不謬領解，但自己懈怠，不能勇猛精進，則亦不得佛果菩
提也。

<xa>不調伏</xa>
　　謂修行之人，雖聞正法，精進勤修，然善根未熟，久遠已來，不能調伏其心，則亦不得
佛果菩提也。

<xa>先苦後樂</xa>
　　謂或有人，先生卑賤家，衣食不充，受諸困苦；然心無邪見，自念我於宿世，不行佈施
，不修福德，恆值貧賤，即便懺悔，改往所作，修於善行；後生人中，多饒財寶，無所缺乏
，是名先苦後樂。

<xa>先樂後苦</xa>
　　謂或有人，先生富貴之家，衣食充足，受諸快樂；然心懷邪見，不能佈施修福，多造惡
業；後生地獄，受種種苦；若生人中，貧窮丑陋，無有衣食，是名先樂後苦。

<xa>先苦後苦</xa>
　　謂或有人，先生貧賤家，衣食不充，受諸逼迫，復懷邪見，習諸惡法，後墮地獄，受種
種苦；若生人中，又極貧賤，衣食不充，是名先苦後苦。
<pb n="52"/>

<xa>先樂後樂</xa>
　　謂或有人，先生富貴家，多諸財寶，受諸快樂，復能敬重三寶，佈施修福；後生人天中
，恆受富貴，多饒財寶，稱意自在，是名先樂後樂。（三寶者，佛寶、法寶、僧寶也。）

<xa>現報</xa>
　　現報者，謂今生作極善極惡之業，即於今生現受善惡之果報也。

<xa>生報</xa>
　　生報者，謂今生作善惡業，來世身中受善惡果報也。

<xa>後報</xa>
　　後報者，謂今身造業，來世未受，多生之後，乃受果報也。

<xa>無報</xa>
　　無報者，謂由無記業，而受不善不惡之果報也。（無記業者，即不善不惡之業，無所記
憶，故名無記。）

<xa>時定報不定</xa>
　　時即時節，報即果報。謂於三時決定不改，由業有可轉，故受報不定，是名時定報不定
。（三時者，謂現報、生報、後報也。）

<xa>報定時不定</xa>
　　謂業力定故，報不可改，然時有可轉，故時節不定，是名報定時不定。

<xa>時報俱定</xa>
　　謂由業報定故，時節亦定，是名時報俱定。

<xa>時報俱不定</xa>
　　謂由業不決定故，時報亦不定也。蓋因眾生之業，有輕有重，故受報之時，有遠有近，
<pb n="53"/>
隨其因緣先後不定，是名時報俱不定。

<xa>生有</xa>
　　謂從中陰來托母胎，一念識心相續，五蘊由此生起，是名生有。（五蘊者，色蘊、受蘊
、想蘊、行蘊、識蘊也。）

<xa>本有</xa>
　　謂已生之後，未死之前，於其中間，所有五蘊色身，是業報之本，是名本有。

<xa>死有</xa>
　　謂本有之後，中有之前，五蘊業果色身一時壞滅，是名死有。

<xa>中有</xa>
　　即中陰也。謂已死之後，未生之前，於其中間識未托胎，是名中有。

<xa>正知入不正知住出</xa>
　　謂轉輪王宿世曾修廣大之福，其業最勝，但知入胎，不能正知住胎出胎也。（正知，猶
明知也。）

<xa>正知入住不正知出</xa>
　　謂獨覺之人，久習多聞，其智最勝，但正知入胎住胎，不能正知出胎也。

<xa>俱正知入住出</xa>
　　謂菩薩曠劫修行，福德智慧俱勝，故能正知入胎、住胎、出胎也。

<xa>俱不正知</xa>
　　謂六道眾生有情之類，若福微薄者，入母胎時，或見大風大雨，或眾聲威逼，遂見己身
入於密草稠林，住在此中，復從此出。若福厚大者，入母胎時，自見己身或處妙好園林，或
居勝台殿，住在此中，復從此出。於入住出胎，皆不能知也。（六道者，天道、人道、修羅
道、餓鬼道、畜生道、地獄道也。）
<pb n="54"/>

<xa>莊嚴身</xa>
　　莊嚴，端莊嚴飾也。謂眼耳鼻舌莊嚴於身，然後完美，於此諸根，若闕一者，便成殘陋
。若不缺者，全美增勝，是為莊嚴身也。

<xa>導養身</xa>
　　導養者，導引資養也。謂眼能見安危之色，耳能聞美惡之聲，鼻能嗅香臭之氣，舌能嘗
甜苦之味，如是等諸識，於色聲氣味，若好若惡，皆能分別導引於身，就好避惡，令身增勝
，是為導養身也。

<xa>生識</xa>
　　識即分別之義，謂眼對色，耳對聲，鼻對香，舌對味，身對觸，而能生於分別之識，及
相應法，俱得增勝，是為生識也。

<xa>不共事</xa>
　　謂眼惟見色，耳惟聞聲，鼻惟嗅香，舌惟嘗味，身惟覺觸，如是諸根，各有所用，不相
雜亂，於本根相應之法，自能增勝，是為不共事也。

<xa>壽量增盛</xa>
　　謂劫末時，此贍部洲，人壽減至十歲後，復漸增展轉增至八萬歲，是名壽量增盛。（劫
，梵語具雲劫波，華言分別時節。梵語贍部，又云閻浮，華言勝金。）

<xa>有情增盛</xa>
　　有情即眾生也。謂劫末時，此贍部洲，惟餘萬人；後復漸增，展轉無數。於劫增時，其
地廣博嚴淨，人民淳善福德，以其人民加眾，是名有情增盛。

<xa>資具增盛</xa>
　　資具者，資生之具也。謂劫末時，此贍部洲，人民饑饉，以稊稗等為上妙食。至劫增時
，安隱豐樂，種種地味自然出生，乃至谷果等類，漸漸充足，是名資具增盛。

<pb n="55"/>
<xa>善品增盛</xa>
　　善品者，善人所修諸道品也。謂劫末時，世間有情廣造十惡之業，不修善道。至劫增時
，人民廣修十善及諸道品，是名善品增盛。（十惡者，一殺生、二偷盜、三邪婬、四妄語、
五兩舌、六惡口、七綺語、八貪慾、九瞋恚、十邪見也。十善者，不殺生、不偷盜、不邪婬
、不妄語、不兩舌、不惡口、不綺語、不貪慾、不瞋恚、不邪見也。）

<xa>自力</xa>
　　謂世間之人，宿有善種，不假他人教誡，而自能以精進勇猛之力，發菩提心，是名自力
。（梵語菩提，華言道。）

<xa>他力</xa>
　　謂世間之人，或因他人教誡，或因他事感動，遂發菩提之心，則是藉他之力，是名他力
。

<xa>因力</xa>
　　謂世間之人，先世修習大乘之法，今因見佛及諸菩薩，嘆說無上佛道，遂發菩提之心，
是名因力。

<xa>方便力</xa>
　　謂世間之人，於現世中，親近善友知識，聞其善巧方便說法，遂發菩提之心，是名方便
力。

<xa>父母恩</xa>
　　經云：父有慈恩，母有悲恩。蓋父母長養之恩，廣大無比。若有男女，背恩不順，死即
墮於地獄、餓鬼、畜生；若有男女，孝養父母，承順無違，常為諸天護念，福樂無盡。縱能
一日三時，割自身肉，以養父母，尚未能報一日之恩也。

<xa>眾生恩</xa>
　　經云：即無始來，一切眾生輪轉五道，於多生中，互為父母。以互為父母，故一切男子
即是慈父，一切女人即是悲母；以是因緣，諸眾生類，亦有大恩，猶如現在父母等無差別也
<pb n="56"/>
。（五道者，天道、人道、鬼道、畜生道、地獄道也。）

<xa>國王恩</xa>
　　經云：國王福德最勝，雖生人間，得自在故，於其國界，山河大地盡屬國王，一人福德
，勝過一切眾生之福；又以正法治世，能使眾生悉皆安樂。若王國內，一人修善，其所作福
，七分之中，修善之人自得五分，國王常獲二分，以依於王而得修善故也。王若以善法化世
，諸天善神，常來守護，若有惡人，而生逆心，於須臾頃，福自消滅，命終當墮地獄，備受
諸苦。所以者何？是諸眾生，由不知國王恩故，起諸惡逆，得如是報。若有人民，能行善心
，敬輔仁王，尊重如佛，是人現世安隱豐樂。所以者何？一切國王，於過去時，曾受如來清
淨禁戒，常為人王，安隱快樂。以是因緣，違順果報，其速如影隨形，如響應聲也。

<xa>三寶恩</xa>
　　三寶即佛法僧，可尊可貴，名之為寶。經云：三寶利樂眾生，無有休息，功德寶山，巍
巍無比；福德甚深，猶如大海；智慧無礙，等於虛空。一切眾生，由煩惱業障，沉淪苦海，
生死無窮；三寶出世，作大船師，能截愛流，超升彼岸，故恩難報也。

<xa>國王恩</xa>
　　謂出家之人，國王聽許，方得出家。又蒙治化之力，無強弱陵逼之憂，而得安居山林，
進修道業；兼復飲食水土，皆屬國王，是為國王恩。

<xa>父母恩</xa>
　　謂稟父母遺體而得成人，其生成養育之恩，如天罔極；復令出家，進修道業，是為父母
恩。

<xa>師友恩</xa>
　　謂出家之人，蒙師剃度教誨，授以經業，及得善友講明妙道，開發慧性，是為師友恩。

<xa>檀越恩</xa>
　　梵語檀，華言施。謂出家之人，凡所資身飲食衣服等物，皆由施者供給，遂得安身辦道
，是為檀越恩。
<pb n="57"/>

<xa>值佛難</xa>
　　謂眾生因無始惑業，輪迴六道之中，四趣不得見佛聞法，固不在言；設得人身，若生在
東西北三洲者，佛不出現於彼，皆不見佛；得生南洲，而或居邊地，或著邪見，佛雖出世，
如是等人亦不得見佛；而況佛不常出，值遇良難。故經云：諸佛興出世，懸遠值遇難。此舉
人之值佛難也。（六道者，天道、人道、修羅道、餓鬼道、畜生道、地獄道。四趣，但除人
、天也。）

<xa>說法難</xa>
　　謂如來出世，本欲便說大乘之法，蓋緣機器不純，不得已而權說三乘之法，委曲調停，
方堪入實，所以歷四十餘年，更三百餘會。最後至於法華會上，方顯真實。故經云：正使出
於世，說是法復難。此舉大法之難說也。

<xa>聞法難</xa>
　　謂一乘圓頓之法，微妙甚深，難解難入，非利根上智之士，聞則惑耳驚心，生疑起謗。
如法華會上，五千人等，雖梵音盈耳，猶乃退席而去。故經云：無量無數劫，聞是法亦難。
此舉聞法難也。

<xa>信受難</xa>
　　謂一乘圓頓之法，唯談中道實相之理，乃是果佛所證；非彼三乘所知。然如來出世，直
欲人人信受此法，以致四十餘年，漸次調停。後至法華會上，佛初為上根之人作法說，唯身
子得悟；次為中根之人作譬喻說，唯四大弟子得悟；又次為下根之人作宿世因緣說，千二百
聲聞方始得悟。故經云：能聽是法者，斯人亦復難。此舉信受難也。（法說者，作三乘一乘
而說。譬喻說者，作三車一車而說。故文句云：上根已悟，中下未了。故須作喻，還譬上法
也。宿世因緣者，如為陳如明系珠緣而領解；阿難引空王緣而授記之類。四大弟子，即須菩
提、迦旃延、迦葉、目犍連也。）

<xa>常必無常</xa>
　　世間之相，一一無常，假令萬劫之久，鐵石之堅，須彌之高，大海之廣，終為無常之所
壞滅。是故常不可久保也。（梵語須彌，華言妙高。）
<pb n="58"/>

<xa>富貴必貧賤</xa>
　　世間之事，盛必有衰，盈必有虧，此理之必然也。蓋富貴雖命於天，而理有不可常者。
故今之富貴，安知異時而不貧賤。故富之與貴，亦不可久保也。

<xa>會合必別離</xa>
　　人之生世，離必有會，合必有離，此理之自然，而非人意之所能必。故今之會合，安知
異時而不別離，故會合亦不可久保也。

<xa>強健必死</xa>
　　人之處世，生必有死，此理之常。是故年雖強健，終歸壞滅，豈山石空海之所可避耶？
是故強健亦不可久保也。（山石空海者，經云：非空非海中，非入山石間，無有地方所，脫
之不受死是也。）

<xa>常少不可得</xa>
　　謂年幼之時，發黑齒白，形貌光澤，眾人瞻戴，莫不愛敬；一旦老耄，頭白齒落，短氣
呻吟，欲使常少，不至老者，終不可得。

<xa>無病不可得</xa>
　　謂身體強健，行步輕便，一旦疾病，伏著床枕，不能動轉，欲使常安無病，終不可得。

<xa>長壽不可得</xa>
　　謂欲求長壽，五欲自恣，放心逸意，將期永久，無常卒至，忽然命終，欲求長壽，終不
可得。（五欲者，色慾、聲欲、香欲、味欲、觸欲也。）

<xa>不死不可得</xa>
　　謂父母兄弟妻妾子息歡娛笑樂，意可常得，無常卒至，魂神獨逝，欲求不死，終不可得
。

<xa>老山</xa>
<pb n="59"/>
　　謂人之老邁，形色枯悴，精神昏昧，發白面皺，逮將不久。則彼少年端美之相，悉皆變
壞。如彼大山來時，摧損於物，不可免者。故經言：老山能壞一切壯年盛色也。

<xa>病山</xa>
　　謂人之四大不調，或寒或熱，生種種病，能使身力疲敗，精神減損。如彼大山來時，損
一切物，莫可避者。故經言：病山能壞一切強健也。

<xa>死山</xa>
　　謂人身殞命終，四大諸根悉歸磨滅，如彼大山來時，萬物一時摧碎，莫可御者。故經言
：死山能壞一切壽命也。（四大者，地大、水大、火大、風大也。）

<xa>衰耗山</xa>
　　謂人之生，迫於衰耗，勢力既去，貲財亦空，名稱不聞，志意消沮。如彼大山來時，損
壞於物，莫可逃者。故經言：衰耗之山，能壞一切榮華富貴也。

<xa>壽盡財不盡死</xa>
　　謂如有人，由宿業故，報壽既短；於現生中，復不積善作福。但經營生理，多求財物。
其壽已盡，積蓄尚多，是名壽盡財不盡死。

<xa>財盡壽不盡死</xa>
　　謂如有人，不能經營生理，少有財物。壽雖未盡，積蓄素無，或因飢餓，或由凍苦，遂
致於死，是名財盡壽不盡死。

<xa>壽盡財盡死</xa>
　　謂如有人，作短壽業，又不能經營財物，一旦壽盡，其財亦盡，是名壽盡財盡死。

<xa>壽不盡財不盡死</xa>
　　謂如有人，廣作壽業，廣作財業；其財未盡，其壽未盡，以餘因緣，忽遭橫死，是名壽
不盡財不盡死。

<pb n="60"/>
<xa>入海</xa>
　　入海者，言吾入大海，上不至表，下不至底，正處中間。無常殺鬼，焉知我處？七日期
滿，命亦終盡。

<xa>入山</xa>
　　入山者，言吾入須彌山，擘山兩開，入中還合。無常殺鬼，焉知我處？七日期滿，命亦
終盡。（梵語須彌，華言妙高。）

<xa>隱空</xa>
　　隱空者，言吾踴身虛空中，隱形無跡。無常殺鬼，焉知我處？七日期滿，自空墮地而死
。猶如果熟，自然脫落。

<xa>居廛</xa>
　　居廛者，言吾當隱居大市之中，眾人猥鬧，各不相識。無常殺鬼，隨得一人，何必取吾
？七日期滿，於眾人中，亦自命終。

<xa>從冥入冥</xa>
　　冥即暗也。謂世人生卑賤家，或旃陀羅家，及餘種種下賤之家，貧窮活命，形體憔悴，
而復作卑賤之業，名之為冥。處此冥中，復行身口意惡業，死墮惡趣，是為從冥入冥。（梵
語旃陀羅，華言屠者。惡趣即餓鬼、畜生、地獄也。）

<xa>從冥入明</xa>
　　謂世人生卑賤家，乃至作諸鄙惡之業，名之為冥。於此冥中，能行身口意善業，身壞命
終，生於人天，是為從冥入明。

<xa>從明入冥</xa>
　　謂世人生富貴家，若剎帝利、婆羅門、長者家，受身端正，多財多智，名之為明。於此
明中，行身口意惡業，身壞命終，當生惡趣，受無量苦，是為從明入冥。

<xa>從明入明</xa>
<pb n="61"/>
　　謂世人生富貴家，乃至形相端嚴，名之為明。於此明中，行身口意善業，勤修福德，身
壞命終，天上受生，是為從明入明。

<xa>廣大心</xa>
　　謂菩薩發心度生，欲令三界四生之類，普皆濟度，無一眾生而不度者，所度眾生無量無
邊，是名廣大心。（三界者，欲界、色界、無色界也。四生者，卵生、胎生、濕生、化生也
。）

<xa>第一心</xa>
　　謂菩薩度脫三界四生之類，不欲令證聲聞小果，要皆令入無餘涅槃，是名第一心。（梵
語涅槃，華言滅度。無餘涅槃者，惑業與身俱滅，名曰無餘。）

<xa>常心</xa>
　　謂菩薩度無量無數無邊眾生，了知眾生本來空寂，實無眾生得滅度者；雖無眾生可度，
而度生之心常無懈倦，是名常心。

<xa>不顛倒心</xa>
　　謂菩薩度生，若有我、人等相，即非菩薩。菩薩了知我、人等相本來皆空，無能度者，
是名不顛倒心。（我、人者，於色受想行識五陰上強立主宰，名我；復計為人，名人也。）

<xa>慈無量心</xa>
　　慈名愛念，即與樂之心也。謂菩薩愛念一切眾生，常求樂事，隨彼所求而饒益之，故名
慈無量心。

<xa>悲無量心</xa>
　　悲名愍傷，即拔苦之心也。謂菩薩愍念一切眾生受種種苦，常懷悲心，拯救濟拔，令其
得脫，故名悲無量心。

<xa>喜無量心</xa>
　　謂菩薩慶他眾生離苦得樂，其心悅豫，欣慶無量，故名喜無量心。
<pb n="62"/>

<xa>捨無量心</xa>
　　謂菩薩於所緣眾生，無憎愛心，名之為捨；復念一切眾生，同得無憎、無愛、無嗔、無
恨、無怨、無惱，故名捨無量心。

<xa>信根本</xa>
　　謂真如之法，諸佛所師，眾行之源，能愛樂者，即是信於根本，故云信根本。

<xa>信佛</xa>
　　謂信佛有無量功德，常念親近，供養恭敬，發起善根，求一切智，故云信佛。

<xa>信法</xa>
　　謂信受諸佛所說之法，有大利益，常念修行，故云信法。

<xa>信僧</xa>
　　謂信僧能正修行，自利利他，常樂親近，求學其道，故云信僧。

<xa>見聞為增上緣</xa>
　　增上即增進之義。謂世間之人，或見或聞諸佛菩薩有不可思議神通變化之事，既見聞已
，即發是念，是佛菩薩功行具足，能為如是諸變化事；以此見聞，為增上緣，故樂佛大智，
發菩提心。（梵語菩提，華言道。）

<xa>聞法為增上緣</xa>
　　謂世間之人，雖不見聞諸佛菩薩神通變化，但聞說法，讚歎菩提及大乘法。彼人聞已，
則歡喜信樂，以此聞法為增上緣，故樂佛大智，發菩提心。

<xa>護法為增上緣</xa>
　　謂世間之人，雖不聞法，或見法欲滅之相，遂作是念：無量眾生，造諸惡業，當遭大苦
。我今修菩薩道，護持正法，為諸眾生滅無量苦。以此護法為增上緣，故樂佛大智，發菩提
心。
<pb n="63"/>

<xa>發心為增上緣</xa>
　　謂世間之人，雖不見法滅之相，但見惡世眾生，為煩惱所障，不能出離生死；遂作是念
：於此惡世，尚不能發二乘之願，況能志求無上菩提。我當發心，亦令他發，以此發心為增
上緣，故樂佛大智，發菩提心。（二乘者，聲聞乘、緣覺乘也。）

<xa>善修事業</xa>
　　謂修菩薩行者，於種種財法惠施眾生，無所吝惜；諸佛戒律，堅守護持；遇諸苦難，忍
受無悔；諸正法行，精進無怠；安住禪定，心不散亂；以正智慧，照了諸法；乃至種種行業
皆悉修習，是為善修事業。（菩薩，梵語具雲菩提薩埵，華言覺有情。）

<xa>方便善巧</xa>
　　謂修菩薩行者，於諸有情，或於聖教有未入者，令其趣入；已趣入者，令其成熟；已成
熟者，令其解脫；乃至諸戒律儀，受持毀犯，種種方便，令諸有情，皆得利益，是為方便善
巧。

<xa>饒益於他</xa>
　　謂修菩薩行者，於諸有情，或以佈施，或以愛語，或作利他之行，或與隨類同事，令其
皆得安樂，是為饒益於他。

<xa>無倒迴向</xa>
　　謂修菩薩行者，於己所修一切善業，及方便善巧饒益之行，以淨信心，迴向於他，而求
無上正等菩提；終不以此所集善根，倒求世間果報，是為無倒迴向。

<xa>入空解脫門</xa>
　　謂菩薩觀一切法，皆從因緣和合而生，無作無受，如是通達，名空解脫，是為菩薩實德
。（菩薩，梵語具雲菩提薩埵，華言覺有情。）

<xa>入無我無願門</xa>
　　謂菩薩觀一切法皆無有我；而於三界之中，無所願求。雖得涅槃，恆起大悲，樂度眾生
<pb n="64"/>
，是為菩薩實德。（三界者，欲界、色界、無色界也。梵語涅槃，華言滅度。）

<xa>巧施方便</xa>
　　謂菩薩廣運慈悲之心，於三界中巧施方便，不住涅槃，仍復出入生死，化度眾生，是為
菩薩實德。

<xa>施不求報</xa>
　　謂菩薩廣運慈悲之心，愍諸有情，廣行給施，平等無厭；了達性空，而不求於果報，是
為菩薩實德。

<xa>佈施攝</xa>
　　謂菩薩以財、法二種佈施攝眾生也。若眾生樂財，即以財施攝之；若眾生樂法，即以法
施攝之。眾生既蒙二施利益，因是生親愛心，依附受道，得住真理，故名佈施攝。

<xa>愛語攝</xa>
　　謂菩薩隨順眾生根性，善言慰喻，則一切眾生樂聞善言，因是生親愛心，依附受道，得
住真理，故名愛語攝。

<xa>利行攝</xa>
　　謂菩薩起身口意善行，利益一切眾生，因是生親愛心，依附受道，得住真理，故名利行
攝。

<xa>同事攝</xa>
　　謂菩薩以法眼明見眾生根性，隨其所樂，即分形示現，同其所作，使其各沾利益，因是
生親愛心，依附受道，得住真理，故名同事攝。

<xa>樂住林間</xa>
　　謂修菩薩行者，當離憒鬧，住於山林空閑之處，寂靜宴默，思惟正道，而廣集一切善根
也。

<pb n="65"/>
<xa>四事攝物</xa>
　　四事者，佈施、愛語、利行、同事也。謂修菩薩行者，自行既充，必須外引眾生，同己
所行之道，是以常行佈施，周其貧乏；復以愛語，安慰開諭；起諸利行；同其事業，而廣集
一切善根也。

<xa>捨身求法</xa>
　　謂修菩薩行者，樂求大乘之法，其心勇猛，雖棄捨身命，亦復無所顧惜，而廣集一切善
根也。

<xa>勤行精進</xa>
　　謂修菩薩行者，誓欲求就佛果，是以勤加精進，無少懈怠，而廣集一切善根也。

<xa>近善知識</xa>
　　謂善知識常談善法，若人親近，則得滅除一切惡法，增長一切善根也。

<xa>能聽受法</xa>
　　謂既親近善知識，又能聽受正法，生長善根也。

<xa>能思惟義</xa>
　　謂既聞正法，即當思惟微妙之義，而契會於心也。

<xa>如說修行</xa>
　　謂既能思惟正法之義，當如所說而修其行，則能脫煩惱生死之苦，證真空寂滅之道也。

<xa>智門</xa>
　　謂菩薩以大智慧，善知一切眾生根性，隨順調伏，令其解脫，是為菩薩智門。（菩薩，
梵語具雲菩提薩埵，華言覺有情。）

<xa>慧門</xa>
　　謂菩薩以大妙慧，為諸眾生分別宣說深法句義，亦欲令其開發慧性，照了萬法本來空寂
<pb n="66"/>
，是為菩薩慧門。

<xa>陀羅尼門</xa>
　　梵語陀羅尼，華言總持，以其持善不散，持惡不生也。蓋菩薩以總持之法，隨順一切眾
生言音，開導正信，令其滅諸噁心，而行一切善法，是為菩薩陀羅尼門。

<xa>無礙解門</xa>
　　謂菩薩以無礙智解，為諸眾生宣說無盡甚深法義，亦欲令其獲無礙解，是為菩薩無礙解
門。

<xa>信具足</xa>
　　謂在家之人，於如來所，起敬信心，聞勝妙法，心開意解，不生疑謗，信根堅固，是名
信具足。

<xa>戒具足</xa>
　　謂在家之人，起淨信心，受佛禁戒，不殺不盜不邪婬不妄語不飲酒，持此五戒，一無毀
犯，是名戒具足。

<xa>施具足</xa>
　　謂在家之人，受前戒法，能於一切所有之財，不慳不惜，施濟貧乏，修此捨行，是名施
具足。

<xa>慧具足</xa>
　　謂在家之人，既受戒行施，當以智慧，觀察此身虛假不實，由貪瞋癡起諸煩惱，招集無
量生死之苦，能修善道，證涅槃樂，是名慧具足。（梵語涅槃，華言滅度。）

<xa>眾生無邊誓願度</xa>
　　此依苦諦境而發誓也。謂菩薩徧觀六道眾生等類，無量無邊，皆被生死諸苦所逼，一一
不虛，故發誓願欲度脫之，令出三界。故云眾生無邊誓願度。（六道者，天道、人道、修羅
道、餓鬼道、畜生道、地獄道也。三界者，欲界、色界、無色界也。）
<pb n="67"/>

<xa>煩惱無數誓願斷</xa>
　　此依集諦境而發誓也。謂菩薩諦審煩惱惑業無量無邊，能招集生死苦果，流轉三界無有
窮盡。故發誓願，欲斷除之，而使六道眾生，悉亦斷除，令出三界。故云煩惱無數誓願斷。

<xa>法門無盡誓願知</xa>
　　此依道諦境而發誓也。謂菩薩諦審一切道法，無窮無盡，能通至涅槃。自既知已，亦令
一切眾生證知。故云法門無盡誓願知。（梵語涅槃，華言滅度。）

<xa>佛道無上誓願成</xa>
　　此依滅諦境而發誓也。謂菩薩諦審菩提之果，最勝無有過上，自成就已，普願一切眾生
咸皆成就。故云佛道無上誓願成。（梵語菩提，華言道。）

<xa>未度者令度</xa>
　　度即超度也。謂眾生未度生死苦者，令其得度也。

<xa>未解者令解</xa>
　　解即解脫也，謂眾生未解煩惱業縛者，令其得解也。

<xa>未安者令安</xa>
　　安即安住也，謂眾生未能安住於戒定慧而修行者，令其得安住也。

<xa>未涅槃者令得涅槃</xa>
　　梵語涅槃，華言滅度。謂眾生未滅生死之苦者，令其滅之，而得證於涅槃也。（滅度者
，謂大患永滅，超度三界也。）

<xa>心如大地</xa>
　　謂願我心如大地，長養眾生，道非善種，皆成聖果。

<xa>心如橋船</xa>
<pb n="68"/>
　　謂願我心如橋船，運度眾生，不滯中流，達於彼岸。

<xa>心如大海</xa>
　　謂願我心如大海，涵育眾生，同得真源，沾於法味。

<xa>身如虛空</xa>
　　謂願我身如虛空，包含萬物，與諸眾生，平等無二，同證法性。

<xa>未起塔處起塔</xa>
　　塔，梵語具雲塔婆，華言高顯。謂人能起塔者，當來之世，受初禪天福。經云：若有善
信男子女人，求梵天福者，未曾起塔婆處，於中能起，是為初受梵天之福也。

<xa>補治故寺</xa>
　　謂修補破壞故寺，當來之世，受二禪天福。經云：補治故寺，是為第二受梵天之福也。

<xa>和合聖眾</xa>
　　謂修習聖道之眾，常令和合，不使離散，當來之世，受三禪天福。經云：和合聖眾，是
為第三受梵天之福也。

<xa>勸轉法輪</xa>
　　謂聞佛成道，即當勸請轉於法輪，利益眾生，當來之世，受四禪天福。經云：菩薩初轉
法輪，若人能勸轉者，是為第四受梵天之福也。

<xa>恆行法施</xa>
　　謂修菩薩行者，當以如來所說正法，廣為一切眾生而作利益；於己之心，無復吝惜。是
以無量福德由此而生也。（菩薩，梵語具雲菩提薩埵，華言覺有情。）

<xa>起大悲心</xa>
　　謂修菩薩行者，常運大悲心利益一切，於諸破戒眾生，方便遮止，不令為惡。是以無量
福德由此而生也。
<pb n="69"/>

<xa>化諸有情</xa>
　　謂修菩薩行者，常以利他為心，廣化一切有情，令發菩提之心，修習妙行，成就佛果。
是以無量福德由此而生也。（梵語言菩提，華言道。）

<xa>忍辱救護</xa>
　　謂修菩薩行者，常應廣運大悲之心於諸下劣不善之人，設以橫逆而加於我，不惟忍受其
辱，抑且方便救護，使其改惡遷善。是以無量福德由此而生也。

<xa>報冤行</xa>
　　凡修道之人，若受苦時，當念我從往昔劫中，棄本逐末，流浪諸有，多起冤憎，違害無
限；今雖無犯，是我宿殃惡業果熟，所以甘心忍受，都無怨恨。作是觀時，與理相應，體冤
進道，故名報冤行。（劫，梵語具雲劫波，華言分別時節。）

<xa>隨緣行</xa>
　　謂眾生無我，皆由業轉；苦樂齊受，皆從緣生。若得勝報榮譽等事，皆是過去宿因所感
，緣盡還無，何喜之有。得失從緣，心無增減，喜風不動，冥順於道，故名隨緣行。

<xa>無所求行</xa>
　　謂愚人長迷，處處貪著；智者悟真，安心無為。萬有皆空，無所希冀。三界久居，猶如
火宅，有身皆苦，誰得所安。若了達者，息念無求。經云：有求皆苦，無求乃樂。是則無求
真為道行，故名無所求行。（三界者，欲界、色界、無色界也。）

<xa>稱法行</xa>
　　謂性淨之理，因之為法。此理眾相皆空，無染無著，無此無彼。故經云：法無有我，離
我垢故。智者信解此理，應當稱法而行。法體無慳，於身命財行檀捨施，心無慳惜，達解三
空，自利利他，莊嚴菩提之道，為除妄想，修行六度而無所行，故名稱法行。（三空者，施
者、受者及所施之物，三相皆空也。六度者，一佈施、二持戒、三忍辱、四精進、五禪定、
六智慧也。）

<pb n="70"/>
<xa>觀因緣</xa>
　　謂修行懺悔者，當觀我之此罪，由無明所覆，無正觀力，不識其過；遠離善友，隨逐魔
行，如蛾赴火，自燒自爛，以是因緣，不能自出，是為觀因緣。

<xa>觀果報</xa>
　　謂修行懺悔者，當觀所有諸惡不善之業，三世輪轉，苦果無窮，淪溺生死大海，冥然無
涯，如抱石沉淵，求出應難，是為觀果報。（三世者，過去、現在、未來也。）

<xa>觀自身</xa>
　　謂修行懺悔者，當觀自身，雖有正因靈覺之性，而為煩惱黑闇之所覆蔽，無了因力，不
能得顯，是為觀自身。（正因者，即本有正性也。了因者，即解了諸法也。）

<xa>觀如來身</xa>
　　謂修行懺悔者，當觀如來之身，眾德具足，湛然常住，雖複方便入於滅度，而慈悲拔救
眾生之心，未曾暫捨。常如是觀，乃滅罪之良津，除障之要行，是為觀如來身。（滅度者，
謂大患永滅，超度三界也。）

<xa>身常恭謹</xa>
　　謂修菩薩行者，當謹守身業，毋令放逸，所謂殺盜婬等一切惡法，斷而不行；及諸不善
律儀，亦皆無犯，是為身常恭謹。（菩薩，梵語具雲菩提薩埵，華言覺有情。）

<xa>言常至誠</xa>
　　謂修菩薩行者，欲修無上正真之道，當守護口業，誠實不虛，所謂妄言綺語惡口兩舌之
過，悉皆遠離，是為言常至誠。

<xa>意常柔順</xa>
　　謂修菩薩行者，欲成菩提，當防護意業，調和柔順，離諸邪念，所謂貪慾瞋恚愚癡皆悉
斷除，是為意常柔順。（梵語菩提，華言道。）

<xa>善權方便</xa>
<pb n="71"/>
　　謂修菩薩行者，當善權方便，救護一切眾生，所謂或生天上，乃至或入地獄，不捨生死
，隨類現形，但為利樂有情，不為自求度脫，是為善權方便。

<xa>衣被</xa>
　　衣即袈裟，而有三品。上品二十五條及九條，中品七條，下品五條。被即覆身之物，此
皆可以蔽形骸，御寒暑，嚴肅威儀，以成道業，是以供養佛僧也。（梵語袈裟，華言不正色
。）

<xa>飲食</xa>
　　飲即種種漿水，如果漿、蜜漿、醍醐、甘蔗、蒲萄等漿；食即米麵酥酡餚饌等味，此皆
可以資色身，進道業，而證菩提，是以供養佛僧也。

<xa>臥具</xa>
　　臥具即床褥枕蓆之類，此可以調攝身心，將養勞苦，以進道行，是以供養佛僧也。

<xa>醫藥</xa>
　　醫藥即冷熱甘苦辛酸草木諸劑，及金石丹砂之類，此皆可以治溫寒濕燥之病，藉以固身
延命，成就道業，是以供養佛僧也。

<xa>施多得福少</xa>
　　謂飲酒歌舞等事，費用極多，而無福報，是名施多得福少。

<xa>施少得福多</xa>
　　謂能以慈心供奉道德之人，彼人受已，精進學道。施物雖少，其福彌大，是名施少得福
多。

<xa>施少得福少</xa>
　　謂以慳貪惡意施邪見外道，施物既少，得福亦少。是名施少得福少。

<xa>施多得福多</xa>
<pb n="72"/>
　　謂能覺世無常，發心捨財，起立塔寺，供養三寶，所獲福報，如眾河入於大海，流注不
斷。施物既多，其福亦多，是名施多得福多。（三寶者，佛寶、法寶、僧寶也。）

<xa>筆施</xa>
　　謂見人發心書寫經典，當以筆施之，堅固其心，助成善緣也。

<xa>墨施</xa>
　　謂見人書寫經典，當以墨施之，堅固其心，助成善緣也。

<xa>經施</xa>
　　謂刊造經板，或印施與人，勸其讀誦，令發菩提之心也。（梵語菩提，華言道。）

<xa>說法施</xa>
　　謂若有人樂聞正法，即當隨其根機，方便演說，使之聞法領解，修因證果也。

<xa>有苦者</xa>
　　謂貧窮乞丐盲聾殘疾無依倚者，如是等類，名為有苦，故宜施之。

<xa>有恩者</xa>
　　謂凡於我有恩德者，故宜施之。此施非是菩薩之行。菩薩行施，豈分有恩無恩也。（菩
薩，梵語具雲菩提薩埵，華言覺有情。）

<xa>親愛者</xa>
　　謂凡於我有親情眷愛者，故宜施之。此施亦非菩薩之行。菩薩行施，怨親平等，豈分親
與不親也。

<xa>尊勝者</xa>
　　謂世間之人，推為賢善者，及能離貪慾瞋恚愚癡而修行者，如是等類，名為尊勝，故宜
施之。此施亦非菩薩之行。菩薩行施，見卑劣者愈當施與，豈分勝與不勝也。

<pb n="73"/>
<xa>施淨受不淨</xa>
　　謂能施之人，持戒多聞，知有慧施及施果報；受者破戒邪見，言無慧施及施果報，是名
施淨受不淨也。

<xa>施不淨受淨</xa>
　　謂能施之人，著於邪見，言無慧施及施果報；受者持戒多聞，知有慧施及施果報，是名
施不淨受淨也。

<xa>施受俱淨</xa>
　　謂施者、受者，俱能持戒，多聞智慧，知有所施及施果報，是名施、受俱淨也。

<xa>施受俱不淨</xa>
　　謂施者、受者俱破戒無聞，著於邪見，言無有施及施果報，是名施受俱不淨。

<xa>解脫戒</xa>
　　謂身不殺、盜、婬，口不妄言、綺語、惡口、兩舌，則自然遠離惑業之縛，而得自在，
是名解脫戒。

<xa>定共戒</xa>
　　謂因修習禪定，發得初禪、二禪、三禪、四禪天定之時，不作意持，自然不犯，而戒與
定俱發，是名定共戒。（初禪、二禪、三禪、四禪，皆色界天也。）

<xa>道共戒</xa>
　　謂聲聞之人，於見道、修道位中，不作意持，自然不犯，而戒與道俱發，是名道共戒。
（見道即初果須陀洹。修道即二果斯陀含、三果阿那含也。）

<xa>斷戒</xa>
　　謂斷貪瞋癡等煩惱，得成道果，是名斷戒。

<xa>悕望戒</xa>
<pb n="74"/>
　　悕即悕求，望即期望。謂求生天及餘善處，堅持禁戒，是名悕望戒。

<xa>恐怖戒</xa>
　　謂畏墮惡趣，畏惡名稱，堅持禁戒，是名恐怖戒。

<xa>順覺支戒</xa>
　　謂隨順七覺支，莊嚴其心，堅持禁戒，是名順覺支戒。（七覺支即七覺分，謂擇法覺分
、精進覺分、喜覺分、除覺分、捨覺分、定覺分、念覺分也。）

<xa>清淨戒</xa>
　　謂無漏戒，能離煩惱染垢，是名清淨戒。（無漏戒者，即聲聞、緣覺無漏道品所發之戒
也。）

<xa>得無生忍</xa>
　　謂一切諸法自性空寂，本來不生。菩薩證知此法，則能超出毀犯禁戒之罪，是為得無生
忍。

<xa>得無滅忍</xa>
　　謂一切諸法，昔本不生，今亦無滅。菩薩證知此法，則能超出毀犯禁戒之罪，是為得無
滅忍。

<xa>得因緣忍</xa>
　　謂六根為因，六塵為緣，菩薩了知一切諸法，皆從因緣和合而生，本無自性。則能超出
毀犯禁戒之罪，是為得因緣忍。（六根者，眼根、耳根、鼻根、舌根、身根、意根也。六塵
者，色塵、聲塵、香塵、味塵、觸塵、法塵也。）

<xa>得無住忍</xa>
　　住即停住。菩薩心不住著，而無異念相續，則能超出毀犯禁戒之罪，是為得無住忍。

<xa>大乘光明定</xa>
<pb n="75"/>
　　謂此定所發智慧，即能照了大乘理教行果，故名大乘光明定。（理教行果者，理即所詮
之理，教即能詮之教，行即所修之行，果即所證之果也。）

<xa>集福王定</xa>
　　謂此定自在，即能聚集無邊福德，如王勢力，無有等比，故名集福王定。

<xa>賢守定</xa>
　　謂此定即能守持世間、出世間賢善之法，故名賢守定。

<xa>健行定</xa>
　　謂佛菩薩以精進大健之力，修行勝行，而得此定，故名健行定。

<xa>空處定</xa>
　　謂行者厭患色質，有如牢獄，心欲出離，即修觀智滅三種色故，不念種種相，入無邊虛
空處，心與虛空之法相應，是名空處定。（三種色者，可見有對色、不可見有對色、不可見
無對色也。）

<xa>識處定</xa>
　　謂行者復厭虛空無邊，緣多則散，能破於定，即捨虛空，轉心緣識，心與識法相應，是
名識處定。

<xa>無所有處定</xa>
　　謂行者復厭心識無邊，緣多則散，能壞於定，唯有無心識處，心無依倚，乃名安隱，如
是知已，即捨識處，係心無所有處，心與無所有法相應，是名無所有處定。

<xa>非有想非無想定</xa>
　　前識處是有想，無所有處是無想。至此捨前有想，名非有想；捨前無想，名非無想。謂
行者復厭無所有處定如癡如醉如眠如暗，無可愛樂；於是一心加功，忽然真實定發，不見有
無相貌，泯然寂絕，清淨無為，是名非有想非無想定。

<pb n="76"/>
<xa>福德資糧</xa>
　　謂由宿世修諸福德，而於今生豐饒財寶，遇善知識，離諸障礙，能勤修行，是名福德資
糧。

<xa>智慧資糧</xa>
　　謂由宿世修習智慧，而於今生聰慧明敏，解了法義，是名智慧資糧。

<xa>先世資糧</xa>
　　謂由宿世積集善根，而於今生諸根完具，家財富足，是名先世資糧。

<xa>現法資糧</xa>
　　謂於今世有善法故，善根成熟，具戒律儀，是名現法資糧。

<xa>平等意趣</xa>
　　意即心意，趣即趣向。謂菩薩於往昔因中，修平等行，而成正覺；今於現世，化諸眾生
，與昔無異，是名平等意趣。（菩薩，梵語具雲菩提薩埵，華言覺有情。）

<xa>別時意趣</xa>
　　謂眾生現世修習淨業，求生極樂世界者，命終皆即往生，得不退轉，蓋現種是因，則在
他時成熟，是名別時意趣。

<xa>別義意趣</xa>
　　謂一切法無有自性，不可執文取義，當離文字相，別求義趣，是名別義意趣。

<xa>眾生意樂意趣</xa>
　　菩薩見眾生修得一善者，讚歎其善，增彼勇猛；見多貪者，讚歎佛土清淨殊勝，除彼貪
慾；見懈怠者，讚歎諸佛精勤不息，除彼懈怠。皆令心生信樂，發其趣向，是名眾生意樂意
趣。

<xa>調練心作意</xa>
<pb n="77"/>
　　調練者，調停練習也。謂於可厭患之法，調停練習，令心厭離，是名調練心作意。

<xa>滋潤心作意</xa>
　　滋潤者，滋長沃潤也。謂於可欣尚之法，滋長沃潤，令心忻樂，是名滋潤心作意。

<xa>生輕安作意</xa>
　　輕安者，即身輕心安也。謂於可厭法令心厭離，於可欣法令心欣樂，安住寂靜，對治身
心粗重，生起身心輕安，是名生輕安作意。

<xa>淨智見作意</xa>
　　淨智者，即清淨智慧也。謂以此智慧，照了諸法皆空，即得內心寂靜。由寂靜故，見真
實理，是名淨智見作意。

<xa>稱名念佛</xa>
　　謂稱念阿彌陀佛名號，於晝夜間，一心專注，或一萬聲，乃至十萬聲；如是歲月既久，
則唸唸不斷，純一無雜，臨命終時，定見彼佛現身迎接，決得往生極樂世界矣。（梵語阿彌
陀，華言無量壽。）

<xa>觀像念佛</xa>
　　謂觀阿彌陀佛形像相好，口稱佛名，則心不散亂。心不散亂，則本性佛從而顯現。如是
則唸唸不斷，純一無雜，臨命終時，定見彼佛現身迎接，決得往生極樂世界矣。

<xa>觀想念佛</xa>
　　謂端坐正念，面向西方，心作妙觀，或想阿彌陀佛眉間白玉毫相光，乃至足下千輻輪相
，如是從上至下，從下至上，展轉觀之，觀想純熟，三昧現前，臨命終時，決得往生極樂世
界矣。（梵語三昧，華言正定。）

<xa>實相念佛</xa>
　　謂念阿彌陀佛法性之身，即得實相之理，無形無相，猶如虛空；心及眾生，本來平等，
如是之念，即是真念。唸唸相續，三昧現前，決得往生極樂世界矣。
<pb n="78"/>

<xa>欲白法</xa>
　　謂修菩薩行者，聞佛正教理趣深遠，心生樂欲而不暫捨，故名欲白法。

<xa>行白法</xa>
　　謂修菩薩行者，勤行六度之行，唯在利益世間一切眾生，而不求於自身果報，故名行白
法。（六度者，一佈施、二持戒、三忍辱、四精進、五禪定、六智慧也。）

<xa>滿足功德白法</xa>
　　謂修菩薩行者，精進勇猛，遍修眾行，令諸功德圓滿具足，故名滿足功德白法。

<xa>證白法</xa>
　　謂修菩薩行者，淨行已成，功德已圓，得證佛果，故名證白法。

<xa>求菩提者</xa>
　　謂諸眾生，若有發心樂求菩提之道者，是為菩薩之善友也。（梵語菩提，華言道。梵語
菩薩，華言覺有情。）

<xa>作大法師</xa>
　　謂人深達妙義，作大法師，為眾演說；以其正行，令彼進修，是為菩薩之善友也。

<xa>聞思修慧</xa>
　　謂人以聞思修之三慧，倍策精進，出生一切善根者，是為菩薩之善友也。

<xa>求佛法者</xa>
　　謂人修習梵行，志求佛法，則能離諸煩惱，超出世間，是為菩薩之善友也。

<xa>不離菩提心</xa>
　　謂菩薩修習眾善之行，常欲度脫一切眾生，而不離於菩提之心，是以邪魔之道悉遠離也
。
<pb n="79"/>

<xa>無惱害心</xa>
　　謂菩薩修習慈善之行，於一切眾生常懷悲愍，不起惱害之心，是以邪魔之道悉遠離也。

<xa>明瞭諸法</xa>
　　謂菩薩以智慧照察於一切法，明瞭通達，正直無礙，是以邪魔之道悉遠離也。

<xa>不生輕慢</xa>
　　謂菩薩了達諸法平等，於諸有情，常行不輕之行，而無憍慢之心，是以邪魔之道悉遠離
也。

<xa>修習梵行先苦後樂</xa>
　　梵即淨也。謂人不辭勞苦，修習淨行，淨行既立，則能證於道果，而得涅槃之樂，故名
修習梵行先苦後樂。（梵語涅槃，華言滅度。）

<xa>誦習經文先苦後樂</xa>
　　謂人不辭勞苦，口誦經文，心習其義；其義習熟，則能如說修行，證於道果，而得涅槃
之樂，故名誦習經文先苦後樂。

<xa>坐禪念定先苦後樂</xa>
　　謂人不辭勞苦，坐禪念定，由禪定力，則能次第入諸三昧，證於道果，而得涅槃之樂，
故名坐禪念定先苦後樂。（梵語三昧，華言正定。）

<xa>數出入息先苦後樂</xa>
　　謂人不辭勞苦，數出入息，自然攝諸散亂，心得寂靜，安住正理，與定相應；由此證於
道果，而得涅槃之樂，故名數出入息先苦後樂。

<xa>蘊魔</xa>
　　蘊猶積聚也。謂色受想行識等積聚而成生死苦果，此生死法，能奪智慧之命，故云蘊魔
。
<pb n="80"/>

<xa>煩惱魔</xa>
　　謂三界中一切煩惱，妄惑也。修行之人，為此妄惑，惱亂心神，不能成就菩提，是名煩
惱魔。（三界者，欲界、色界、無色界也。）

<xa>死魔</xa>
　　死者，謂四大分散，夭喪殞沒也。修行之人，為此夭喪，不能續延慧命，是名死魔。（
四大者，地大、水大、火大、風大也。）

<xa>天魔</xa>
　　此魔即欲界第六天也。若人勤修勝善，欲超越三界生死，而此天魔為作障礙，發起種種
擾亂之事，令修行人不得成就出世善根，是名天魔。（第六天，即他化自在天也。）

<xa>常論</xa>
　　謂外道計我及世間之法，皆是常住；又見諸識流轉相續，從此世間至彼世間，無斷絕故
，發起常見，是名常論。

<xa>邊無邊論</xa>
　　謂外道若憶念壞劫，壞諸世間，即於世間起有邊想。若憶念成劫，成諸世間，即於世間
起無邊想，是名邊無邊論。（劫，梵語具雲劫波，華言分別時節。壞劫、成劫者，中劫之名
也。）

<xa>不死矯亂論</xa>
　　謂諸外道，若有人問世間善不善法，或問世間苦集滅道四諦等法，便自稱言：我依不死
淨天，不亂詰問。即於彼所問，假託餘事以言矯亂，是名不死矯亂論。（淨天即梵天。外道
計梵天不死，故云不死淨天。不亂詰問者，謂梵天常居靜定，故不雜亂而辯問也。）

<xa>無因見論</xa>
　　謂外道計我及世間之法，皆無因而起。或見大風卒起，於一時間寂然止息；或見暴河瀰
漫，於一時間宛然空竭；或見果木敷榮，於一時間颯然衰落。由如是故，起無因見，立無因
<pb n="81"/>
論，是名無因見論。

<xa>計一</xa>
　　謂數論師計：因中有果，因果不異，故名計一。

<xa>計異</xa>
　　謂勝論師計：因中無果，因果不同，故名計異。

<xa>計亦一亦異</xa>
　　謂勒娑婆論師計：因中有果，名一；因中無果，名異；有無雙計，故名亦一亦異。

<xa>計非一非異</xa>
　　謂尼犍陀、若提子計：因果亦非是一，亦非是異。不同計一計異，故名非一非異。

<xa>阿由</xa>
　　梵語阿由，華言方命，亦曰壽。謂養生繕性之書也。（繕者，治也。）

<xa>殊夜</xa>
　　梵語殊夜（無翻），謂祭祀祈禱之書也。

<xa>婆磨</xa>
　　梵語婆磨（無翻），謂禮儀、占卜、兵法軍陣之書也。

<xa>阿達婆</xa>
　　梵語阿達婆（無翻），謂異能、技數、禁咒、醫方之書也。

<xa>有句</xa>
　　謂外道或計：我與五蘊之身皆有，是名有句，即著常見。（五蘊者，色蘊、受蘊、想蘊
、行蘊、識蘊也。）

<pb n="82"/>
<xa>無句</xa>
　　謂外道或計：我與五蘊之身皆無，是名無句，即著斷見。

<xa>亦有亦無句</xa>
　　謂外道欲離上二過，故計：我與五蘊亦有、亦無，即墮有無、相違之見。

<xa>非有非無句</xa>
　　謂外道欲避上有無相違，立俱非句，故計我與五蘊非有非無，則又成戲論之見。

<xa>常句</xa>
　　謂外道計過去世之我，即是今世之我，相續不斷，執之為常，即墮常見。是名常句。

<xa>無常句</xa>
　　謂外道計我今世始生，不從過去之因，執為無常，即墮斷見。是名無常句。

<xa>亦常亦無常句</xa>
　　謂外道見上二執皆有過失，便計我是常，身是無常；若爾，離身則無有我，此亦成過。
是名亦常亦無常句。

<xa>非常非無常句</xa>
　　謂外道計身有異故非常，我不異故非無常；若爾，離身亦無有我，此亦成過。是名非常
非無常句。

<xa>執有法與有等性其體定一</xa>
　　執有法者，謂外道於五陰等法，執為實有也。有等性者，謂執五陰等法，皆有自性也。
其體定一者，謂法之與性其體各無差別，故云定一。（五陰者，色陰、受陰、想陰、行陰、
識陰也。）

<xa>執有法與有等性其體定異</xa>
　　謂外道執法與性其體各自不同，故云定異。
<pb n="83"/>

<xa>執有法與有等性亦一亦異</xa>
　　謂外道執法與性其體亦同亦不同，故云亦一亦異。

<xa>執有法與有等性非一非異</xa>
　　謂外道執法與性其體非同非不同，故云非一非異。

<xa>卵生</xa>
　　卵生金翅鳥王，居樹東面，欲啖龍時，飛往東枝之上，觀大海水，乃即飛下，以兩翅扇
大海水，令水自開二百由旬，取龍食之。此鳥王惟能取卵生龍，不能取胎、濕、化三生龍也
。

<xa>胎生</xa>
　　胎生金翅鳥王，居樹南面，欲取龍時，飛往樹上，乃即飛下，令水開四百由旬，取龍食
之。此鳥王惟能取卵、胎二生龍，不能取濕、化二生龍也。

<xa>濕生</xa>
　　濕生金翅鳥王，居樹西面，欲取龍時，即向樹西海取之，水開八百由旬。此鳥王惟能取
卵、胎、濕生之龍，不能取化生龍也。

<xa>化生</xa>
　　化生金翅鳥王，居樹北面，欲取龍時，向樹北海取之，水開一千六百由旬。彼諸龍等，
皆為此鳥王之所食啖。樓炭經云：四生金翅鳥，還食四生龍。是也。

<xa>卵生</xa>
　　卵生龍，居吒奢摩離樹東面，所居宮殿，皆七寶莊嚴。（梵語居吒奢摩離，華言鹿聚。
七寶者，金、銀、琉璃、玻璃、硨磲、碼瑙、赤真珠也。）

<xa>胎生</xa>
　　胎生龍，居樹南面，所居宮殿，皆七寶莊嚴。
<pb n="84"/>

<xa>濕生</xa>
　　濕生龍，居樹西面，所居宮殿，皆七寶莊嚴。

<xa>化生</xa>
　　化生龍，居樹北面，所居宮殿，皆七寶莊嚴。

<xa>卵生</xa>
　　謂若於鬼道，以護法力，乘通入空，此阿修羅從卵而生，鬼趣所攝。

<xa>胎生</xa>
　　謂若於天中，降德貶墜，生於彼道。其所卜居，鄰於日月。此阿修羅從胎而出，人趣所
攝。

<xa>濕生</xa>
　　謂別有一分下劣修羅，生大海心，沉水穴口，旦游虛空，暮歸水宿。此阿修羅因濕氣而
有，畜生趣所攝。

<xa>化生</xa>
　　謂有阿修羅，執持世界勢力無畏，能與梵王及天帝釋、四天王爭權。此阿修羅因變化而
有，天趣所攝。（四天王，東方持國天王、南方增長天王、西方廣目天王、北方多聞天王。
）

<xa>疑惑佛法</xa>
　　謂人宿無善種，於佛法中心生疑惑，而不愛樂，是以離於菩薩行也。（梵語菩薩，華言
覺有情。）

<xa>我見貢高</xa>
　　謂人妄執我見，心懷貢高，瞋恚一切眾生，是以離於菩薩行也。

<pb n="85"/>
<xa>嫉他利養</xa>
　　謂人見他所得利養，妄起貪愛，而復憎嫉，是以離於菩薩行也。

<xa>不敬信</xa>
　　謂人心著邪見，於佛菩薩不生敬信，亦不稱讚，而復譭謗，是以離於菩薩行也。

<xa>一闡提不信障</xa>
　　謂此人不信有因有果，譭謗大乘，是名一闡提不信障。

<xa>外道執我障</xa>
　　謂其所執神我之見，多在理外，名為外道。我者，即於五陰身中，強立主宰，名之為我
。此外道謂罪福苦樂自有定因，要當必受；執著我見，不信佛法，是名外道執我障。（五陰
者，色陰、受陰、想陰、行陰、識陰也。）

<xa>聲聞畏苦障</xa>
　　聞佛聲教，故曰聲聞。謂聲聞之人，怖畏世間生死之苦，樂著真空，是名聲聞畏苦障。

<xa>獨覺捨悲障</xa>
　　謂其出無佛世，獨宿孤峰，觀物變易，自覺真空，故名獨覺；此獨覺之人，但能自度，
而不能起大悲心，利益一切眾生，是名獨覺捨悲障。

<xa>定有是增益謗</xa>
　　定有者，謂不知真如之理，離相寂滅，性本不有，而言真如決定是有者，則成增益謗也
。

<xa>定無是損減謗</xa>
　　定無者，謂不知真如之理，不可變壞，性本不空，而言真如決定是無者，則成損減謗也
。

<xa>亦有亦無是相違謗</xa>
<pb n="86"/>
　　亦有亦無者，謂不知真如之理，是即有之空，即空之有；而言真如亦有，是不知即空；
又言真如亦無，是不知即有。二邊共執，則成有無相違謗也。

<xa>非有非無是戲論謗</xa>
　　非有非無者，謂不知真如之理，具有無之德，而言真如非有，又言真如非無，二邊不定
，則成戲論謗也。

<xa>色識住</xa>
　　色即眼根所對之色。謂內意識緣於外色之時，識於色中，生喜住著，故名色識住。

<xa>受識住</xa>
　　受即領納之義。謂意識領納六塵之時，識於受中，生喜住著，故名受識住。（六塵者，
色塵、聲塵、香塵、味塵、觸塵、法塵，以其能染，故名塵也。）

<xa>想識住</xa>
　　想即思想。謂意識想起六塵相貌之時，識於想中，生喜住著，故名想識住。

<xa>行識住</xa>
　　造作之心，名為行。謂意識起諸行時，識於行中，生喜住若（編者註：『若』字誤，應
為『著』），故名行識住。

<xa>不寂靜過失</xa>
　　謂諸眾生，隨逐根塵，起諸妄想，顛倒散亂，而無禪定之功，不能斷惑證果，是為不寂
靜過失。

<xa>內外變異過失</xa>
　　謂諸眾生，由內心亂想，外境遷流，心境相應，更互變異，所謂心隨境起，境逐心生，
煩惱纏綿，不能解脫，是為內外變異過失。

<xa>發起惡行過失</xa>
<pb n="87"/>
　　謂諸眾生，由煩惱妄惑，造諸殺盜婬妄種種惡業，輪轉生死，無有出期，是為發起惡行
過失。

<xa>攝受因過失</xa>
　　謂諸眾生，由造種種惡業之因，攝取未來苦果，展轉輪迴，不能解脫，是為攝受因過失
。

<xa>纏無明</xa>
　　纏即纏縛，謂由此無明之惑纏縛，不能出離生死，故曰纏無明。

<xa>隨眠無明</xa>
　　謂無明煩惱，長時隨逐，眠伏第八藏識之中，故曰隨眠無明。

<xa>相應無明</xa>
　　謂意識緣於六塵之境，識與境相應而起無明煩惱，故曰相應無明。（六塵者，色塵、聲
塵、香塵、味塵、觸塵、法塵也。）

<xa>獨頭無明，亦名不共無明</xa>
　　謂未有六塵之境相對，而意識獨緣想諸塵之境，識與境不相應，故曰獨頭無明。

<xa>顯色貪</xa>
　　謂於他人身份及青黃赤白等顯現之色，而起貪著也。修行之人觀色作青瘀胖脹等想，而
生厭離，令心清淨。

<xa>形色貪</xa>
　　謂於長短嬌媚等形相之色，而起貪著也。修行之人，觀此形相，作爛壞想，而生厭離，
令心清淨。

<xa>妙觸貪</xa>
　　觸即觸著，謂於自他身份細軟光滑等觸，而起貪著也。修行之人，觀此身份，作蟲蛆想
<pb n="88"/>
，而生厭離，令心清淨。

<xa>承事貪</xa>
　　謂於他人趨承服事折旋俯仰等，而起貪著也。修行之人，觀彼趨承服事，自作死想，猶
如枯木，而生厭離，令心清淨。

<xa>情慾</xa>
　　謂欲界眾生，多於男女情愛之境而起貪慾，故名情慾。

<xa>色慾</xa>
　　謂欲界眾生，多於男女嬌媚等色而起貪慾，故名色慾。

<xa>食慾</xa>
　　謂欲界眾生，多於美味飲食而起貪慾，故名食慾。

<xa>淫慾</xa>
　　謂欲界眾生，多於男女互相染著行於欲事，故名淫慾。

<xa>欲愛身縛</xa>
　　謂欲界眾生，於五欲順情等境，心生貪愛，起諸惑業，束縛於身，不得解脫，故名欲愛
身縛。（五欲者，色慾、聲欲、香欲、味欲、觸欲也。）

<xa>瞋恚身縛</xa>
　　謂欲界眾生，於五欲違情等境，心生瞋恚，起諸惑業，束縛於身，不得解脫，故名瞋恚
身縛。

<xa>戒盜身縛</xa>
　　戒盜亦名戒取。本非是戒，強以為戒，名為戒盜。又取以進行，復名戒取。如外道諸戒
是也。由此邪戒，增長惑業，束縛於身，不得解脫，故名戒盜身縛。

<pb n="89"/>
<xa>我見身縛</xa>
　　我見，即見取也。謂於非涅槃法中，妄自分別，以為涅槃，生心取著，名為見取。由此
我見，增長惑業，束縛於身，不得解脫，故名我見身縛。（梵語涅槃，華言滅度。）

<xa>見流</xa>
　　見即三界見惑也。謂意根對於法塵，起分別見。因此見惑，流轉三界，不能出離，故名
見流。（三界者，欲界、色界、無色界也。）

<xa>欲流</xa>
　　欲者，即欲界思惑也。謂五根貪愛五塵，故名為思惑，即貪嗔慢也。因此思惑，流轉欲
界，不能出離，故名欲流。（五根者，眼根、耳根、鼻根、舌根、身根也。五塵者，色塵、
聲塵、香塵、味塵、觸塵也。）

<xa>有流</xa>
　　有即因果不亡為有。謂色界、無色界思惑，即貪慢也。因此思惑，流轉色、無色界，不
能出離，故名有流。

<xa>無明流</xa>
　　無所明瞭，故曰無明，即三界思惑中癡惑也。由此無明，流轉生死，不能出離，故名無
明流。

<xa>欲取</xa>
　　欲即貪慾，取即取著。謂於彼欲界色聲香味觸五塵之境，貪慾取著，故名欲取。

<xa>見取</xa>
　　邪心分別，名之為見。所謂身見、邊見等。因見取著，故名見取。（身見者，於五陰等
法，妄計為身也。邊見者，於斷、常二見中，隨執一邊也。）

<xa>戒取</xa>
　　謂於非戒中，謬以為戒，取著成行，故名戒取。如外道雞狗等戒是也。（雞狗戒者，外
<pb n="90"/>
道妄計我身前世從雞中來，故今學寒雞獨立為行；若妄計從狗中來，即啖糞穢等是也。）

<xa>我語取</xa>
　　華嚴鈔云：我見我慢，名為我語。云何此二獨名我語？由此二種說有我故。又云：隨假
言說，起於我執，隨執取著，故名我語取。（我見者，於五陰等法中，不了虛假，妄計有我
也。我慢者，謂以我為勝，而輕慢於他也。）

<xa>惑障</xa>
　　謂諸眾生由貪慾瞋恚愚癡等惑，根性昏鈍，障蔽正道，是名惑障。

<xa>業障</xa>
　　謂諸眾生由貪瞋癡等惑，於諸善法不能勤行，而隨身口意造作惡業，障蔽正道，是名業
障。

<xa>報障</xa>
　　報即果報。謂諸眾生由煩惱惑業為因，而感地獄畜生餓鬼諸趣之報，不聞正道，是名報
障。

<xa>見障</xa>
　　謂諸眾生由不聞正法，起諸邪見，隨逐魔事，失菩提心，是名見障。（梵語菩提，華言
道。）

<xa>成劫</xa>
　　成劫者，謂世界初成立也。有二十小劫。第一小劫，因過去劫壞空之後，第二禪光音天
空中布金色雲，注大洪雨，積風輪上，結為水輪；有大風起，吹水生沫，而成須彌等山。時
一切有情皆集光音天中。天眾既多，居處迫窄。其福減者，下生世間。最初有一天子從光音
天沒，來生大梵天中，是為梵王，其壽六十小劫。第二小劫，光音諸天來生初禪梵世天中，
為梵輔天，其壽四十小劫。第三小劫，光音諸天復有來生梵世天中，為梵眾天，其壽二十小
劫。如是漸漸下生欲界天中。時光音諸天，有福盡者，化生為人，飛行自在，無有男女之相
；地湧甘泉，味如酥蜜，因試嘗之，遂生味著，失其神通，及以身光。世間大暗，黑風吹海
<pb n="91"/>
，漂出日月，置須彌山腹，照四天下，乃有晝夜。彼時眾生由耽地味，顏色粗悴；復食自然
粳稻，殘穢在身，為欲蠲除，便生二道，成男女根。宿習力故，便生淫慾，夫妻共住。光音
諸天後來生者，入母胎中，遂有胎生。時自然粳稻，朝刈暮熟，刈復隨生，米長四寸。後因
人多，貪取漸生，糠鋮刈已不生。第四小劫，乃至第二十小劫，皆悉一增一減，名為成劫。
（梵語須彌，華言妙高。）

<xa>住劫</xa>
　　住劫者，謂世界安住也。有二十小劫。第九小劫，人壽減至五萬歲時，第一拘留孫佛出
世；減至四萬歲時，第二拘那含牟尼佛出世；減至二萬歲時，第三迦葉佛出世；減至一百歲
時，第四釋迦牟尼佛出世。第十小劫，人壽減至八萬歲時，第五彌勒佛出世；第十五小劫，
於減劫中，第六師子佛乃至欲樂佛，凡九百九十四佛相繼出興，說法度人。第二十小劫，於
增劫中，樓至佛出世，滿足一千也。已上二十小劫，皆悉一增一減，名為住劫。（梵語拘留
孫，華言所應斷。梵語拘那含牟尼，華言金色僊。梵語迦葉，華言飲光。梵語釋迦牟尼，華
言能仁寂默。梵語彌勒，華言慈氏。梵語樓至，華言愛樂。）

<xa>壞劫</xa>
　　壞劫者，謂世界壞減也。有二十小劫。如火災起時，壞至初禪天。始從地獄，終至梵天
，有情眾生，經十九增減劫，次第壞盡。唯器世間空曠而住，乃至一切有情都盡，最後一增
減劫，方壞器世間。有七日從海底出，大海盡竭，須彌崩壞，風吹猛焰，燒上梵天，悉成灰
燼；乃至三千世界一時燒盡，名為壞劫。（器世間者，世界如器故也。梵天，即初禪天也。
三千世界者，小千、中千、大千也。）

<xa>空劫</xa>
　　空劫者，謂世界空虛也。有二十小劫。壞劫之後，自初禪梵世已下，世界空虛，猶如墨
穴，無晝夜日月，唯大黑暗，名為空劫。

<xa>同居土</xa>
　　同居土者，有穢有淨。謂如此土娑婆世界，沙礫充滿，即同居穢土也。西方安養世界，
金寶莊嚴，無四惡趣，即同居淨土也。雖淨穢有異，皆是凡聖共住，故名同居也。（梵語娑
婆，華言能忍。四惡趣者，修羅趣、餓鬼趣、畜生趣、地獄趣也。）
<pb n="92"/>

<xa>有餘土</xa>
　　有餘土者，謂二乘等已斷三界見、思惑盡，出生彼土，尚餘無明之惑未盡，故名有餘也
。（二乘者，聲聞乘、緣覺乘也。三界者，欲界、色界、無色界也。）

<xa>果報土</xa>
　　果報土者，亦名實報土。即別教十地，圓教十住、十行、十迴向，乃至等覺諸菩薩所居
之土也。觀無量壽佛經疏云：行真實法，感得勝報。是也。（十地者，歡喜地、離垢地、發
光地、焰慧地、難勝地、現前地、遠行地、不動地、善慧地、法雲地也。十住者，發心住、
治地住、修行住、生貴住、方便具足住、正心住、不退住、童真住、法王子住、灌頂住也。
十行者，歡喜行、饒益行、無嗔恨行、無盡行、離癡亂行、善現行、無著行、尊重行、善法
行、真實行也。十迴向者，救一切眾生離眾生相迴向、不壞迴向、等一切佛迴向、至一切處
迴向、無盡功德藏迴向、隨順平等善根迴向、隨順等觀一切眾生迴向、真如相迴向、無縛解
脫迴向、法界無量迴向也。）

<xa>常寂光土</xa>
　　常寂光土者，即理性土也。常即法身，寂即解脫，光即般若。此以不遷不變名常，離有
離無名寂，照俗照真名光。即妙覺究竟果佛所居之土也。淨名疏云：修於圓教願行之因，因
極果滿，道成妙覺，居常寂光。是也。

<xa>自性身依法性土</xa>
　　自性身者，以真如自性為身，即法身也。法性土者，即理土也。謂此身土體無差別，俱
非色相所攝，譬如虛空，徧一切處，是名自性身依法性土。

<xa>自受用身依自受用土</xa>
　　自受用身者，謂自受用法喜之樂，名自受用身，即自報身也。自受用土者，即實報土也
。謂佛以相應淨識，所修成就，從初成佛，盡未來際，相續變為純淨佛土，周圓無際，眾寶
莊嚴，自受用身，常依而住，是名自受用身依自受用土。（法喜之樂者，聞法歡喜而快樂也
。）

<pb n="93"/>
<xa>他受用身依他受用土</xa>
　　他受用身者，謂因他機感扣，而現此身，即勝應身也。他受用土者，亦即實報土也。謂
佛以大慈悲力，隨十地菩薩所宜，變為淨土，或小或大，或劣或勝。他受用身，依之而住，
是名他受用身依他受用土。（十地者，歡喜地、離垢地、發光地、焰慧地、難勝地、現前地
、遠行地、不動地、善慧地、法雲地也。）

<xa>變化身依變化土</xa>
　　變化身者，改轉不定，名之為變；無而忽有，名之為化。即劣應身也。變化土者，謂佛
以大慈悲力，隨諸有緣眾生所宜，化為佛土，或大或小，或淨或穢，佛變化身依之而住，是
名變化身依變化土。

<xa>能持風輪</xa>
　　謂此風輪，能持香水海，而使安住，故曰能持風輪。

<xa>所持香海</xa>
　　謂此香水海，因為風輪所持而得安住，故曰所持香海。

<xa>海出蓮華</xa>
　　謂此香水海中，出生大蓮華，為世界種，十方剎土皆為大蓮華之所含攝，故曰海出蓮華
。

<xa>華持剎海</xa>
　　謂此大蓮華，能持世界剎海，安住其中，四方均平，清淨堅固，故曰華持剎海。（剎，
梵語具雲剎摩，華言土田。）

<xa>金輪</xa>
　　大地之下有金輪，起世因本經云：水上有風，吹轉此水，於上成金，如熟酥生膏，是名
金輪。

<xa>水輪</xa>
<pb n="94"/>
　　金輪之下有水輪。菩薩藏經云：最上風輪，為水輪之所依止，其水量高六十八百千由旬
。（梵語由旬，華言限量。）

<xa>風輪</xa>
　　水輪之下有風輪。菩薩藏經云：風輪量高六萬八千俱胝。（梵語俱胝，華言百億。）

<xa>空輪</xa>
　　風輪之下有空輪。華嚴經云：空無所依。雖無所依，然由眾生業感，世界次第安住。

<xa>安住</xa>
　　謂三千大千世界，依此風輪而得安住。以譬如來大智風輪，普攝眾生，皆令歡喜安住也
。（三千者，小千、中千、大千也。言三千大千者，總別兼稱也。）

<xa>常住</xa>
　　謂三千大千世界，依此風輪而得常住，以譬如來大智風輪，建立正法，常住世間，令諸
眾生皆生愛樂也。

<xa>究竟</xa>
　　謂三千大千世界，依此風輪而為究竟極際，以譬如來大智風輪，具一切方便，通達無漏
究竟之道也。（無漏者，不漏落生死也。）

<xa>堅固</xa>
　　謂三千大千世界，依此風輪而得堅固，以譬如來大智風輪，守護一切眾生善根，令不斷
壞也。

<xa>東弗於逮</xa>
　　梵語弗於逮，亦云弗婆提，華言勝身。以其身勝南洲故也。又翻為初，謂日初從此出也
。在須彌山東。其土東狹西廣，形如半月，縱廣九千由旬；人面亦如半月之形，人身長八肘
，人壽二百五十歲。（梵語須彌，華言妙高。梵語由旬，亦云踰繕那，華言限量。大論云：
由旬有三：大者八十里，中者六十里，下者四十里。肘以一尺八寸為一肘。）
<pb n="95"/>

<xa>南閻浮提</xa>
　　梵語閻浮提，華言勝金洲。閻浮是樹，提是洲名。因樹立稱，故名閻浮提。在須彌山南
，其土南狹北廣，形如車箱，縱廣七千由旬；人面亦像地形，人身多長三肘半，於中有長四
肘者；人壽百歲，中夭者多。

<xa>西瞿耶尼</xa>
　　梵語瞿耶尼，華言牛貨。為彼多牛，以牛為貨，故名牛貨。在須彌山西，其土形如滿月
，縱廣八千由旬；人面亦如滿月，人身長十六肘，人壽五百歲。

<xa>北郁單越</xa>
　　梵語郁單越，華言勝處。以其土勝三洲故也。在須彌山北，其土正方，猶如池沼，縱廣
一萬由旬；人面亦像地形，人身長三十二肘，人壽一千歲，命無中夭。

<xa>南閻浮提日正中時</xa>
　　謂南閻浮提日正中時，東弗婆提日則始沒，西瞿耶尼日則初出，北郁單越正當半夜。（
梵語閻浮提，華言勝金洲。梵語弗婆提，華言勝身。梵語瞿耶尼，華言牛貨。梵語郁單越，
華言勝處。）

<xa>西瞿耶尼日正中時</xa>
　　謂西瞿耶尼日正中時，南閻浮提日則始沒，北郁單越日則始出，東弗婆提正當半夜。

<xa>東弗婆提日正中時</xa>
　　謂東弗婆提日正中時，北郁單越日則始沒，南閻浮提日則初出，西瞿耶尼正當半夜。

<xa>北郁單越日正中時</xa>
　　謂北郁單越日正中時，西瞿耶尼日則始沒，東弗婆提日則初出，南閻浮提正當半夜。

<xa>可破壞</xa>
　　謂世間有漏煩惱等法，體本虛妄，自性不實，皆是無常，故名可破壞也。
<pb n="96"/>

<xa>有生滅</xa>
　　謂世間一切諸法，皆從因緣和合而生，皆從因緣別離而滅，故名有生滅也。

<xa>隱真理</xa>
　　謂世間有漏煩惱等法，障覆真空之理，不能顯發，故名隱真理也。

<xa>性有漏</xa>
　　謂世間煩惱等法，其性實；能招集有漏生死之果，故名性有漏也。

<xa>依內現依</xa>
　　依內現依者，謂於國土中又現一切國土也。如成就品云：一一塵中難思剎，隨眾生心普
現前，一切剎海靡不周，如是方便無差別。是也。

<xa>正內現正</xa>
　　正內現正者，謂於一身中，復現一切身也。如現相品云：如來一一毛孔中，一切剎塵諸
佛坐，菩薩眾會共圍繞，演說普賢之勝行。是也。（菩薩，梵語具雲菩提薩埵，華言覺有情
。）

<xa>正內現依</xa>
　　正內現依者，謂於身中現一切國土也。如現相品云：如來安坐菩提座，一毛示現多剎海
，一一毛現悉亦然，於是普周於法界。是也。

<xa>依內現正</xa>
　　依內現正者，謂於國土現一切身也。如現相品云：一切剎土微塵數，常現身雲悉充滿，
普為眾生放大光，各雨法雨稱其心。是也。

<xa>具財寶德</xa>
　　謂舍衛國中，多出一切珍寶，勝於餘國，是名具財寶德。

<pb n="97"/>
<xa>妙五欲德</xa>
　　謂舍衛國中，五欲勝妙，非餘國所及，是名妙五欲德。（五欲者，色慾、聲欲、香欲、
味欲、觸欲也。）

<xa>饒多聞德</xa>
　　饒，益也。謂舍衛國中財寶具足，五欲勝妙，聞於四方，是名饒多聞德。

<xa>豐解脫德</xa>
　　豐，盛也。謂舍衛國中之人，多修道行，而得解脫，是名豐解脫德。

<xa>唯染</xa>
　　染即穢染，謂佛於娑婆世界摩竭提國等處而說是經，隱覆淨相，故名唯染。（梵語娑婆
，華言能忍。梵語摩竭提，華言善勝。）

<xa>唯淨</xa>
　　淨即清淨。謂佛於華藏世界而說是經，其地金剛，無有染相，故名唯淨。

<xa>染淨俱</xa>
　　謂佛隨於一處而說是經，隨其機器大小，所見有異，或見是染，或見是淨，故名染淨俱
。

<xa>非染淨</xa>
　　謂佛隨於一處而說是經，大乘之機，不見染淨之相，同一法界，故名非染淨。

<xa>日藏光明大寶</xa>
　　日藏光明大寶者，譬如來有滅一切散善波浪大智慧寶，由此光明，觸彼菩薩，令捨一切
散善波浪，持心一境，住於三昧也。（梵語三昧，華言正定。）

<xa>離潤光明大寶</xa>
　　離潤光明大寶者，譬如來有除一切法愛大智慧寶，由此光明，觸彼菩薩，令捨離三昧味
<pb n="98"/>
著，起廣大神通也。

<xa>火焰光光明大寶</xa>
　　火焰光光明大寶者，譬如來有慧光普照大智慧寶，由此光明，觸彼菩薩，令捨所起廣大
神通，住大明功用行也。

<xa>盡無餘光明大寶</xa>
　　盡無餘光明大寶者，譬如來有平等無邊功用大智慧寶，由此光明，觸彼菩薩，令捨大功
用行，及息一切功用令無有餘也。

<xa>殑伽河</xa>
　　梵語殑伽，華言天堂來，以見其從高處而來也，又名恆河。此河從阿耨達池東面銀牛口
流出，繞池一匝，入東南海。（梵語阿耨達，華言無熱惱。在香山之南，大雪山之北，周圍
八百里，金銀琉璃玻璃銅鐵等以飾其岸也。）

<xa>信度河</xa>
　　梵語信度，華言驗河。此河從阿耨達池南面金象口流出，繞池一匝，入西南海，又名辛
頭河。

<xa>縛芻河</xa>
　　梵語縛芻，華言青河。此河從阿耨達池西面琉璃馬口流出，繞池一匝，入西北海。（梵
語琉璃，華言青色寶。）

<xa>徙多河</xa>
　　梵語徙多，華言冷河。此河從阿耨達池北面頗胝迦師子口流出，繞池一匝，入東北海。
或曰潛流地下，出積石山，為中國之河源也。（梵語頗胝迦，華言水精，即玻璃也。）

<xa>天見是寶嚴地</xa>
　　謂諸天福德勝故，其所見水，悉成琉璃眾寶莊嚴之地也。（梵語琉璃，華言青色寶。）

<pb n="99"/>
<xa>人見是水</xa>
　　謂世間之人，所見之水，清濁雖異，皆是水也。

<xa>餓鬼見是膿血</xa>
　　謂由宿世慳貪罪障深重，墮餓鬼中，長劫不聞漿水之名。既因飢渴所逼，望見河水，意
欲飲之，速趨岸傍，皆是膿血也。

<xa>魚見是住處</xa>
　　住處，即窟宅也。謂魚以水而為住處，潛躍游泳，不見水相也。

<xa>或局</xa>
　　謂佛說華嚴經，或局在娑婆世界內摩竭提國故也。（梵語娑婆，華言能忍。梵語摩竭提
，華言善勝。）

<xa>或通</xa>
　　謂佛說華嚴經，或通十方世界故也。

<xa>或俱</xa>
　　謂佛說華嚴經，或在摩竭提國，及十方世界故也。

<xa>或泯</xa>
　　謂佛說華嚴經，處染淨二相，皆盡同一法界故也。

<xa>日光喻佛智</xa>
　　謂日光照世，無幽不燭，以喻佛之智慧，無事不了，無理不照，故云日光喻佛智。

<xa>月光喻菩薩智</xa>
　　謂月之光明，有虧有盈，以喻菩薩雖具智慧，而惑業尚未盡斷，則其智慧或虧或明，故
云月光喻菩薩智。

<pb n="100"/>
<xa>星光喻緣覺智</xa>
　　謂星雖有光，其照不遠，以喻緣覺之人，雖觀十二因緣，悟真空理，而於中道深遠之義
，不能明瞭，故云星光喻緣覺智。（十二因緣者，一無明、二行、三識、四名色、五六入、
六觸、七受、八愛、九取、十有、十一生、十二老死也。）

<xa>螢光喻聲聞智</xa>
　　謂螢火之光，衹能自照，不能照物。以喻聲聞之人，雖觀四諦悟真空理，衹能自度，不
能度人。故云螢光喻聲聞智。（四諦者，苦諦、集諦、滅諦、道諦也。）

<xa>眾生不可思議</xa>
　　謂世間眾生，為從何來，復從何起；從此命終，當從何生；皆不可思議，故云眾生不可
思議。

<xa>世界不可思議</xa>
　　謂一切世界，皆由眾生業力而成，成而復壞，壞而復成，始終相續，無有斷絕，故云世
界不可思議。

<xa>龍境界不可思議</xa>
　　謂龍降雨，非從口出，亦不從眼耳鼻出，但龍有大神力，意之所念，若善若惡，皆能作
雨，故云龍境界不可思議。

<xa>佛境界不可思議</xa>
　　謂如來之身，清淨無染，不可漠測，不可言長，不可言短；與夫梵音深遠，智慧辯才，
現通說法，一切人天二乘等眾皆莫能測，故云佛境界不可思議。（二乘者，聲聞乘、緣覺乘
也。）

<xa>肉團心</xa>
　　肉團心者，即父母所生血肉之團，狀似蓮華開合，乃意識所依之處也。

<xa>緣慮心</xa>
<pb n="101"/>
　　緣慮心者，即緣持思慮之心，此通第八識而言，謂眼緣色乃至第八緣根身種子器世間故
也。（通第八識者，此緣慮心以第八藏識為體故也。根身者，根即眼等諸根，身即色身也。
種子者，即善惡種子也。器世間者，以世界如器故也。）

<xa>積聚精要心</xa>
　　積聚精要心者，謂諸經中積集一切要義，名為文心。如般若心經，為大品六百卷中之精
要是也。（梵語般若，華言智慧。）

<xa>堅實心</xa>
　　堅實心者，謂堅固真實，乃眾生本有之性，諸佛所證之理，即第一義心也。

<xa>行</xa>
　　謂修道之人，舉止動步，心不外馳，無有輕躁，常在正念，以成三昧，如法而行也。（
梵語三昧，華言正定。）

<xa>住</xa>
　　謂修道之人，非時不住，若或住時，隨所住處，常念供養三寶，讚歎經法，廣為人說，
思惟經義，如法而住也。（三寶者，佛寶、法寶、僧寶也。）

<xa>坐</xa>
　　謂修道之人，加趺宴坐，諦觀實相，永絕緣慮，澄湛虛寂，端肅威儀，如法而坐也。

<xa>臥</xa>
　　謂修道之人，非時不臥，為調攝身心，或時暫臥，則右脅宴安，不忘正念，心無昏亂，
如法而臥也。

<xa>風</xa>
　　謂鼻中之氣，出入有聲，為風。坐禪之人，若依之而數，則心散難調，故須揀而不用也
。

<pb n="102"/>
<xa>喘</xa>
　　謂鼻中之氣，雖無聲相，而結滯不通者，為喘。坐禪之人，若依之而數，則心結難定，
故須揀而不用也。

<xa>氣</xa>
　　謂鼻中之氣，雖無風、喘之相，而出入不細者，為氣。坐禪之人，若依之而數，則心勞
難定，故須揀而不用也。

<xa>息</xa>
　　謂鼻中之氣，無前三種粗相，而出入綿綿，若存若亡者，為息。坐禪之人，依之而數，
則資神安隱，情抱悅豫，其心易定，故須守而不捨也。

<xa>無明習氣夢</xa>
　　謂由無明煩惱積習氣分覆蔽真如之性，無所明瞭，以致心神顛倒，形於夢想也。

<xa>善惡先征夢</xa>
　　謂人凡有善惡吉凶之事，必先形於夢寐，以為征驗也。

<xa>四大偏增夢</xa>
　　謂人由地水火風四大而成於身，若地大增，身則沉重；水大增，身則浮腫；火大增，身
則狀熱；風大增，身則急脹。四大不調，則身心不安，心不安，則形於夢寐也。

<xa>巡遊舊識夢</xa>
　　謂人平昔遊歷之處，或有所見所聞，若美若惡，係念不捨，而形於夢也。

<xa>四大不和夢</xa>
　　謂或夢山崩，或夢自身飛騰虛空，或夢見虎狼及賊追逐，此因地水火風四大不調，心神
散逸，故有此夢，是名四大不和夢。

<xa>先見夢</xa>
<pb n="103"/>
　　謂日間先見男女苦樂等境，夜則隨夢，猶如日間所見，是名先見夢。

<xa>天人夢</xa>
　　謂若人修善，乃感天人為現善夢，令其善根增長；若人作惡，亦感天人為現惡夢，令其
怖惡生善，是名天人夢。

<xa>想夢</xa>
　　謂若人前世或有福德，或有罪障，有福德者多思想善事，則現善夢；有罪障者多思想惡
事，則現惡夢，是名想夢。

<xa>段食</xa>
　　段即分段，食有資益之義。謂以香味觸三塵為體，入腹變壞，資益諸根，故言段食。古
譯經律皆為搏食，以手團曰搏；後譯復言漿飲等不可搏，遂譯為段食。

<xa>觸食</xa>
　　觸即對也。謂六識所對色等諸塵，柔軟細滑冷暖等觸，而生喜樂，俱能資益諸根，故名
觸食。（六識者，眼識、耳識、鼻識、舌識、身識、意識也。按翻譯名義註釋云：見色愛著
名食，豈非觸食義耶？設非觸食，何以觀戲劇等，終日不食而不飢也。）

<xa>思食</xa>
　　思即意思，謂第六識思於可愛之境，生希望意，而能潤益諸根，如人飢渴，至飲食處，
望得飲食，而身不死，故名思食。（第六識即意識也。）

<xa>識食</xa>
　　識以執持為義，即第八識也。由前三食勢分所資，能令此識增勝，執持諸根，故名識食
。（第八識即藏識也。按翻譯名義註釋云：識食，地獄眾生及無色界中無邊識處天等，皆用
識持，以為其食。）

<xa>資身為道</xa>
　　謂修行之人，若無飲食，則身疲力倦，命且不支，豈能進道。若得飲食資益於身，則心
<pb n="104"/>
安體健，乃可進道。故須食也。

<xa>養身中蟲</xa>
　　謂人身中多有諸蟲，若缺飲食，則蟲鑽刺，身亦不安。必當及時進食而調養之，故須食
也。

<xa>生施者福</xa>
　　謂修行之人，持戒清淨，專心修道，則能福利人天；若有檀越，施以飲食，使其成就道
業，能令施者亦獲福報，故須食也。（梵語檀，華言施。稱檀越者，謂人行施，能越貧窮苦
也。）

<xa>破餓外道</xa>
　　謂外道自以吞饑忍餓為解脫法，即自飢餓，而不知徒受困苦，安能解脫！故修行之人，
日中受食，資其進道，兼破外道不應飢餓，故須食也。

<xa>一分奉同梵行者</xa>
　　同梵行者，謂同修淨行之人也。凡乞食時，必有同修之人看守房舍，或有老病不便行履
者，得食歸時，則以一分奉之，令其飽滿，亦得安心修道也。

<xa>一分與窮乞人</xa>
　　與窮乞人者，謂乞得食時，遇有窮苦求乞之人，當起憐憫心，作自饑想，亦以一分施之
，令其飽滿，勸他修善也。

<xa>一分與諸鬼神</xa>
　　與諸鬼神者，謂乞得食時，即以淨器盛貯一分，待日晡時，則然香諷咒加持普施一切鬼
神，令其飽滿，出離苦趣，悉得解脫也。

<xa>一分自食</xa>
　　自食者，謂乞得食時，除前三分之外，唯留一分，或多或少，則自食之。食已安心行道
，庶不虛受信施也。
<pb n="105"/>

<xa>下口食</xa>
　　謂種植田園，合和湯藥，以求衣食，而自活命，是名下口食也。

<xa>仰口食</xa>
　　謂仰觀星宿日月風雨雷電霹靂術數之學，以求衣食，而自活命，是名仰口食也。

<xa>方口食</xa>
　　謂曲媚豪勢，通使四方，巧言多求，以自活命，是名方口食也。

<xa>維口食</xa>
　　維即四維也。謂學種種咒術，卜算吉凶，以求衣食，而自活命，是名維口食也。

<xa>天食時</xa>
　　天食時者，謂清旦時，即諸天所食之時也。

<xa>法食時</xa>
　　法食時者，謂三世諸佛，皆以午時為法食時，過此即非時也。（三世者，過去、未來、
現在也。）

<xa>畜生食時</xa>
　　畜生食時者，謂日暮時，即是畜生所食之時也。

<xa>鬼神食時</xa>
　　鬼神食時者，謂昏夜時，即是鬼神所食之時也。

<xa>著糞掃衣</xa>
　　著糞掃衣者，謂視同糞土，掃除不用，即世人所棄弊垢之衣也。修道之人當收拾淨洗，
補湊穿著，如此則心無所戀，能成道業矣。

<pb n="106"/>
<xa>常行乞食</xa>
　　乞食者，謂出家之人，常以乞食自活其命也。

<xa>樹下坐</xa>
　　樹下坐者，謂出家之人，不宜營治舍宅，當於樹下或石窟中，隨便而居，修習禪定也。

<xa>用陳腐藥</xa>
　　用陳腐藥者，謂出家之人，若患病時，當用陳年朽腐之藥而調治之，病瘥即止；不得貪
樂新好藥物而預積蓄也。

<xa>人天機</xa>
　　謂諸惡莫作，諸善奉行，是名人天機。

<xa>二乘機</xa>
　　謂厭畏生死，忻尚涅槃，是名二乘機。（梵語涅槃，華言滅度。二乘者，聲聞乘、緣覺
乘也。）

<xa>菩薩機</xa>
　　謂先人後己，慈悲仁讓，是名菩薩機。（菩薩，梵語具雲菩提薩埵，華言覺有情。）

<xa>佛機</xa>
　　謂一切諸法中，悉以等觀入，一切無礙人，一道出生死，是名佛機。（等觀者，即非空
非假，平等中道觀也。一道出生死者，以中道觀，頓斷諸惑，頓出生死也。）

<xa>凡夫妄計我</xa>
　　謂世間凡夫之人，不了五陰等法皆空，於中妄計我身，強立主宰，造作諸業，流轉生死
，無有休息，是為凡夫妄計我。（五陰者，色陰、受陰、想陰、行陰、識陰也。）

<xa>外道神我</xa>
　　謂外道之人，於五陰中，妄計識神，如麻豆等，或計遍身，起於我見，墜墮邊邪，輪迴
<pb n="107"/>
生死，是為外道神我。

<xa>三乘假我</xa>
　　謂三乘之人，了知一切五陰等法虛假不實，悉無有我，是為三乘假我。（三乘者，聲聞
乘、緣覺乘、菩薩乘也。）

<xa>法身真我</xa>
　　謂如來法身，量等虛空，無所不遍，故於無我法中，明八自在我，是為法身真我。（八
自在我者，一、能示一身以為多身，二、示一塵身滿大千界，三、大身輕舉遠到，四、現無
量類常居一土，五、諸根互用，六、得一切法如無法想，七、說一偈義經無量劫，八、身遍
諸處猶如虛空也。）

<xa>地大</xa>
　　地以堅礙為性。謂眼耳鼻舌身等名為地大，若不假水，則不和合。經云：發毛爪齒、皮
肉筋骨等，皆歸於地。是也。

<xa>水大</xa>
　　水以潤濕為性。謂唾涕津液等名為水大，若不假地，即便流散。經云：唾涕膿血津液涎
沫痰淚精氣大小便利皆歸於水。是也。

<xa>火大</xa>
　　火以燥熱為性。謂身中暖氣，名為火大。若不假風，則不增長。經云：暖氣歸火。是也
。

<xa>風大</xa>
　　風以動轉為性。謂出入息及身動轉，名為風大。此身動作，皆由風轉。經云：動轉歸風
。是也。（動轉歸風者，凡身動轉皆屬風也。）

<xa>色微</xa>
　　色者，謂眼所見種種諸色也。以其微細，故名色微。
<pb n="108"/>

<xa>香微</xa>
　　香者，謂鼻所嗅種種諸香也。以其微細，故名香微。

<xa>味微</xa>
　　味者，謂舌所嘗種種諸味也。以其微細，故名味微。

<xa>觸微</xa>
　　觸者，謂身份所覺種種諸觸也。以其微細，故名觸微。

<xa>欲愛</xa>
　　謂於欲界五塵而起貪愛也。因貪愛故，推求不已，是名欲愛。（五塵者，色塵、聲塵、
香塵、味塵、觸塵也。）

<xa>色愛</xa>
　　謂於色界禪定而起貪愛也。因貪愛故，推求不已，是名色愛。

<xa>無色愛</xa>
　　謂於無色界禪定而起貪愛也。因貪愛故，推求不已，是名無色愛。

<xa>無有愛</xa>
　　無有即空也。謂於涅槃真空之法而起貪愛也。因貪愛故，推求不已，是名無有愛。（梵
語涅槃，華言滅度。）

<xa>名求不得</xa>
　　名即假名。謂若有是物，則有是名；以此推之，物則為主，名則為客；名既為客，則是
假名，推求實義，了不可得。故論云：推名於物是客，故云名求不得。

<xa>物求不得</xa>
　　物即事物。謂雖有其物，若無其名，物不自顯。以此推之，名亦是主，物亦是客，物既
<pb n="109"/>
是客，亦成虛假。故論云：推物於名是客，故云物求不得。

<xa>自性求不得</xa>
　　謂名之與物，各有自體之性，若推名之自性，及物之自性，但有虛假之名，皆無真實之
義。故論云：推名自性及物自性，知俱是假，故云自性求不得。

<xa>差別求不得</xa>
　　謂於名於物，各有差別之相，一一分別推求，悉歸於空，皆不可得。故論云：推名差別
及物差別，知俱空，故悉不可得，故云差別求不得。

<xa>老人</xa>
　　謂年老之人，死日漸近，故所有財物，不應寄附於彼也。

<xa>遠處</xa>
　　謂道路隔遠之處，緩急要用，取討難及，故所有財物，不應寄附於彼也。

<xa>惡人</xa>
　　謂不善之人，稟性兇惡，若見財物，恐生貪奪之心，故不應寄附於彼也。

<xa>大力</xa>
　　謂豪強之人，倚恃勢力，若見財物，恐生貪奪之心，故不應寄附於彼也。

<xa>魚不見水</xa>
　　謂魚以水為窟宅，游泳水中，悉無所障，故云魚不見水。

<xa>人不見風</xa>
　　謂風發於萬竅，但有聲響可聞，而無形相可見，故云人不見風。

<xa>迷不見性</xa>
　　謂靈明覺知之性，人人本具，但為煩惱無明覆障，迷而不了，故云迷不見性。
<pb n="110"/>

<xa>悟不見空</xa>
　　謂修行之人，既能覺了靈知之性，本來空寂，而此空性，亦不可得，故云悟不見空。

<xa>兩俱不成</xa>
　　謂聲是無常，非眼所見，若言聲是眼見，而聲與眼俱不能成，是名兩俱不成。

<xa>隨一不成</xa>
　　謂聲是所作性，故以聲顯論，聲是實法；若不將名句文等共相為用，則不成其論矣，是
名隨一不成。

<xa>猶豫不成</xa>
　　謂如見雲霧等，即起疑惑，以為是火非火，疑心不決，是名猶豫不成。

<xa>所依不成</xa>
　　謂虛空實有，為萬物所依，若言虛空定無，則萬物無所依，是名所依不成。

<xa>未有名無</xa>
　　謂梵志妄計涅槃之法，在眾生煩惱心中不可說有。譬如瓶未出泥，名為無瓶。蓋外道不
知眾生煩惱心中實具涅槃之德。故佛答言，如是涅槃，非是先無，同泥無瓶。（梵語梵志，
華言淨裔。梵語涅槃，華言滅度。）

<xa>滅已名無</xa>
　　謂梵志妄計滅煩惱已，名為涅槃，涅槃即無，譬如瓶既壞已，名為無瓶。蓋外道不知煩
惱既滅，涅槃即顯。故佛答言：亦非滅無，同瓶壞已。

<xa>異相名無</xa>
　　謂梵志妄計，煩惱涅槃，其相即異。謂煩惱中無涅槃，涅槃中無煩惱。譬如牛中無馬，
馬中無牛。蓋外道不知轉煩惱即是涅槃，轉涅槃即是煩惱。故佛答言：雖牛中無馬，不可說
言牛亦是無；雖馬中無牛，不可說言馬亦是無，如此則不可言煩惱中無涅槃，涅槃中無煩惱
<pb n="111"/>
也。

<xa>畢竟名無</xa>
　　謂梵志妄計涅槃之法，畢竟無有，名之為無，譬如龜毛兔角，實不可得。蓋外道不知涅
槃之德，其性常住，不可毀壞。故佛答言：亦非畢竟無，如龜毛兔角。

<xa>天知</xa>
　　謂人一念心起，若善若惡，雖未形現，天神已自知之，照臨於上矣。

<xa>地知</xa>
　　謂人一念心起，若善若惡，雖未形現，地神已自知之，鑒察於下矣。

<xa>傍人知</xa>
　　謂人作善作惡，於隱僻之處，自謂無人知，而不知傍人已知之矣。

<xa>自知</xa>
　　謂心欲作善作惡，人雖未知，自意已先知之矣。

<xa>水</xa>
　　經云：若王欲洗時，索先陀婆，智臣即便奉水。謂水無定性，在方器則方，在圓器則圓
，以譬如來為諸眾生說入涅槃，大乘菩薩即知此是如來為計常者說無常相，欲令眾生修無常
想也。

<xa>鹽</xa>
　　經云：若王欲食時，索先陀婆，智臣即便奉鹽。謂鹽味苦，以譬如來或說正法當滅，大
乘菩薩即知此是如來為計樂者說於苦相，欲令眾生多修苦想也。

<xa>器</xa>
　　經云：若王食已，將欲飲漿，索先陀婆，智臣即便奉器。謂器中本空，以譬如來或說空
者是正解脫，大乘菩薩即知此是如來說正解脫，欲令眾生修學空想也。
<pb n="112"/>

<xa>馬</xa>
　　經云：若王欲游，索先陀婆，智臣即便奉馬。謂馬由人策，不得自在，以譬如來或說我
今病苦，大乘菩薩即知此是如來為計我者說無我相，欲令眾生修無我想也。

<xa>一千八十珠為上品</xa>
　　此珠為上品者，以其數多，若持此珠念佛名號，則功德利益極為上品。准校量數珠功德
經云：此珠若以木槵為者，或掐一過，得福千倍；蓮子為者，得福萬倍；水晶為者，得福千
億倍；菩提子為者，得福無量也。

<xa>一百八珠為最勝</xa>
　　此珠為最勝者，以其數次於上品。若持以念佛名號，則功德利益為最勝也。若以木槵、
蓮子、水晶、菩提子為者，其持掐所得之福，亦如前也。

<xa>五十四珠為中品</xa>
　　此珠為中品者，以其數又次於前。若持以念佛名號，則功德利益為中品也。若以木槵、
蓮子、水晶、菩提子為者，其持掐所得之福亦如前也。

<xa>二十七珠為下品</xa>
　　此珠為下品者，以其數又次於前。若持以念佛名號，則功德利益為下品也。若以木槵、
蓮子、水晶、菩提子為者，其持掐所得之福，亦如前也。然此皆以珠數多寡而分四品之別，
若能專心持念，則功德平等而無異也。

<xa>芭蕉生實</xa>
　　謂芭蕉本是危脆之物，若更開華生實，不久即枯死。以喻人身無常，亦不堅實，若更要
求名譽，貪著利養，則自陷於罪，亦陷他人也。（此下三喻義同。）

<xa>蘆開華</xa>
　　謂蘆葦亦是危脆之物，若更開華，不久即枯死也。

<pb n="113"/>
<xa>竹生米</xa>
　　謂一切竹，若根力衰敗，枝則生米，不久即枯死也。

<xa>駏驉妊</xa>
　　謂駏驉若懷妊，即母子俱喪也。

<xa>水葬</xa>
　　水葬者，謂棄置江河，以飼魚鱉也。

<xa>火葬</xa>
　　火葬者，謂積薪而焚，滅諸有相也。

<xa>土葬</xa>
　　土葬者，謂埋藏岸傍，以取速朽也。

<xa>林葬</xa>
　　林葬者，謂露置寒林，飼諸禽獸也。（寒林，即西域棄屍處。僧祇律云：謂多死屍，凡
入者，可畏毛寒，故名寒林。）

<xa>地大生黃</xa>
　　謂虹霓體具眾色，其中黃色，乃假地大而能映現。蓋土之色性本黃，虹必依地而起，故
云地大生黃也。

<xa>水大生青</xa>
　　謂虹霓體具眾色，其中青色，乃假水大照映而起。蓋水之色性本青，虹必因雨而有，故
云水大生青也。

<xa>火大生赤</xa>
　　謂虹霓體具眾色，其中赤色，乃因火大而能顯發。蓋火之色性本赤，虹必因日照而現，
故云火大生赤也。
<pb n="114"/>

<xa>風大生輪</xa>
　　謂虹霓隨處現起，初無實體，因假風大之力所持，而體如輪暈之相。蓋風之體性本能運
動，故云風大生輪也。

<xa>象兵</xa>
　　謂轉輪王出遊之時，其軍士皆乘象也。

<xa>馬兵</xa>
　　謂轉輪王出遊之時，其軍士皆乘馬也。

<xa>車兵</xa>
　　謂轉輪王出遊之時，其軍士皆乘車也。

<xa>步兵</xa>
　　謂轉輪王出遊之時，其軍士皆帶甲冑，隨從步行也。

<xa>分陀利</xa>
　　梵語分陀利，華言白蓮華。

<xa>優缽羅</xa>
　　梵語優缽羅，華言青蓮華。

<xa>缽特摩</xa>
　　梵語缽特摩，華言紅蓮華。

<xa>拘勿投</xa>
　　梵語拘勿投，亦云拘某陀，華言黃蓮華。

<xa>曼陀羅華</xa>
<pb n="115"/>
　　梵語曼陀羅，華言適意，又云白華。

<xa>摩訶曼陀羅華</xa>
　　梵語摩訶，華言大，即大適意，亦云大白華。

<xa>曼殊沙華</xa>
　　梵語曼殊沙，華言柔軟，又云赤華。

<xa>摩訶曼殊沙華</xa>
　　梵語摩訶曼殊沙，華言大柔軟，亦云大赤華。

<xa>法性生身</xa>
　　謂此法性，體本圓常，該通萬有，如來之身，由此出生，故名法性生身。

<xa>功德法身</xa>
　　謂如來以萬行功德為因，而成法身之果，故名功德法身。

<xa>變化法身</xa>
　　謂如來法身，無感不形，無機不應，如千江月，隨水現影，影雖有殊，月本是一，故名
變化法身。

<xa>虛空法身</xa>
　　謂如來法身，融通三際，包括大千，一性圓明，諸塵不染，故名虛空法身。（三際者，
即過去、現在、未來三世也。）

<xa>實相法身</xa>
　　謂如來法身，離諸虛妄，會極真如，不生不滅，故名實相法身。

<xa>小教丈六金身</xa>
　　謂如來示現降生出家成道，於鹿野苑說四諦生滅之法，專化二乘。而二乘但見丈六金身
<pb n="116"/>
，故名小教丈六金身也。（四諦者，苦諦、集諦、滅諦、道諦也。二乘者，聲聞乘、緣覺乘
也。）

<xa>始教千百億化身</xa>
　　謂如來次說大乘之法，廣談法相，於千百億世界中，示現種種色身，正化菩薩，兼化二
乘。以眾生所見各各不同，故名始教千百億化身也。（菩薩，梵語具雲菩提薩埵，華言覺有
情。）

<xa>終教丈六即真身</xa>
　　謂如來次說大乘終極之理，會一切法咸歸實性，二乘、闡提悉得成佛，機緣既熟，所見
如來丈六之身，即是真常之體，故名終教丈六即真身也。（闡提，梵語具雲一闡提，華言信
不具。）

<xa>頓教丈六即法身</xa>
　　謂如來不從漸次，唯談圓頓之理，空有兩亡，色心無礙，大乘菩薩了一切法無非法身，
故名頓教丈六即法身也。

<xa>圓教具足十身</xa>
　　謂如來稱性宣揚圓融法界之理，法法互融，塵塵無礙，統諸教差別之身，全法界平等之
體。菩提、願、智等身，無不具足，故名圓教具足十身也。（梵語菩提，華言道。十身者，
菩提身、願身、化身、力持身、相好莊嚴身、威勢身、意生身、福德身、法身、智身也。）

<xa>中方灌頂部</xa>
　　灌頂，喻也。如輪王太子受儲君位，輪王乃取四大海水，灌太子頂，加以寶冠。以喻毗
盧遮那，已得一切如來灌頂，受佛職位，而為三界法王。以清淨法界智，演說般若相應陀羅
尼，加持眾生，身口意業悉得清淨，亦受灌頂之位，而證清淨法身，是為灌頂部。故中央以
毗盧遮那為教主也。（三界者，欲界、色界、無色界也。）

<xa>東方金剛部</xa>
　　金剛部者，謂如來證得佛地，觀眾生藏識中煩惱習氣，堅固難捨，以大空金剛智三摩地
<pb n="117"/>
而摧破之，不離大圓鏡智而演說般若相應陀羅尼，令諸眾生得清淨三業，而悟本有不壞金剛
佛性，是為金剛部。故東方以阿閦佛為教主也。（煩惱習氣者，煩惱餘習氣分也。大空者，
即畢竟空也。梵語阿閦，華言不動。）

<xa>南方寶生部</xa>
　　寶生部者，謂如來得三界法王位，入金剛寶三摩地，愍念眾生，而行慧施，心無吝惜，
三輪清淨，以平等性智，說諸陀羅尼，令諸眾生所求一切伏藏，皆得現前，而證得河沙功德
，是為寶生部。故南方以寶生如來為教主也。（三輪清淨者，謂能施之人，所施之物，及受
施之人，皆無取著也。）

<xa>西方蓮華部</xa>
　　蓮華部者，謂如來得自性清淨法身，而住雜染濁惡世界，不被一切煩惱染污，猶如蓮華
。入清淨三摩地，以妙觀察智，說諸陀羅尼，令諸眾生證悟清淨法界，如蓮華不染諸垢，具
足一切無漏善法，是為蓮華部。亦名法部，謂以此法門，加持極樂世界，水鳥樹林，皆演法
音。故西方以阿彌阤佛為教主也。（無漏者，不漏落三界生死也。梵語阿彌阤，華言無量壽
。）

<xa>北方羯磨部</xa>
　　梵語羯磨，華言作法，又云辦事。謂佛持一切如來智印，入大悲三摩地，以成所作智，
說諸陀羅尼，加持一切眾生，得無礙身語意業，令藏識中殺害雜深種子，悉盡無餘；一切事
業，皆悉成就，是為羯磨部。故北方以不空成就如來為教主也。（藏識，即第八識也。）

<xa>觀諸眾生熟與未熟</xa>
　　謂如來將欲降生，先觀眾生根機，熟與未熟。以此土眾生根機成熟可度，故現降生也。

<xa>觀時至未至</xa>
　　謂如來將欲降生，先觀眾生可度之時至與未至。以度生時至，故現降生也。

<xa>觀諸國土何國處中</xa>
　　謂如來將欲降生，先觀世界何國居中，以迦毗羅國居大千世界之中，故於此國現降生也
<pb n="118"/>
。（梵語迦毗羅，華言黃色。）

<xa>觀諸種族何族最盛</xa>
　　謂如來將欲降生，先觀種族貴盛，以剎帝利種族極貴最盛，故於此族現降生也。（梵語
剎帝利，華言田主。）

<xa>觀過去因緣，誰最真正應為父母</xa>
　　謂如來將欲降生，先觀過去因緣，誰可為其父母。以淨飯王、摩耶夫人真正無邪，宿有
因緣，可為父母；故於此王宮現降生也。（摩耶，梵語具雲摩訶摩耶，華言大術。）

<xa>瞿曇</xa>
　　梵語瞿曇，華言純淑，又云地最勝。謂於人類中，此族最勝故也。十二游經云：劫初有
王，名大茆草王，禪位於臣，往師瞿曇僊人修道。遂受其姓，名小瞿曇。後裔相承為姓，故
云瞿曇也。

<xa>甘蔗</xa>
　　本行經云：大茆草王（即小瞿曇）得成王僊，壽命極長。老不能行時，諸弟子出外乞食
，恐師有虎狼之患，遂以草籠盛之，懸於樹上。獵人遙見，謂彼是鳥，乃射之。滴血於地，
生二甘蔗，日炙開剖，一出童男，一出童女。大臣聞之，迎歸王宮。養育長成，男名善生。
以王種故，遂立為王，號甘蔗。後裔相承為姓，故云甘蔗也。

<xa>日種</xa>
　　謂甘蔗王，由日炙甘蔗而生，遂以日為種，故云日種。

<xa>捨夷</xa>
　　謂甘蔗王第四子，名別成。為父擯出，至雪山直樹林住。其後建國，名捨夷，遂以其處
為姓，故云捨夷。

<xa>釋迦</xa>
　　梵語釋迦，華言能仁。本行經云：甘蔗王第一妃善賢，生子名長壽；第二妃生四子，一
<pb n="119"/>
名炬面，二名金色，三名象眾，四名別成。時善賢妃欲立長壽，白王擯遣四子出國。至雪山
北，住直樹林中。其第四子別成為王，自立城居，以德化人，即為強國。父王追悔，遣使往
召，辭過不還。父王嘆曰：我子釋迦。遂以德為姓，故云釋迦也。

<xa>當轉法輪</xa>
　　當轉法輪者，謂如來出世，既成道已，當轉法輪，度脫有情，饒益一切。如轉四諦法輪
，先度五比丘等是也。（四諦者，苦諦、集諦、滅諦、道諦也。五比丘者，一阿鞞、二跋提
、三拘利、四陳如、五迦葉也。）

<xa>與父說法</xa>
　　與父說法者，謂如來既成道已，惟念父恩最重，當與說法，令其享壽無窮，正法治化，
及得遠離塵垢，得法眼淨。是故還於本國，與父說法。普曜經云：佛出家時，與父母誓，若
得佛道，還度父母。今得佛道，必當還國，說法度脫，不違本誓也。（法眼者，謂見色心粗
細，因緣假名，俗諦諸法也。）

<xa>與母說法</xa>
　　與母說法者，謂如來成道已，惟念母恩，育養情深，況有誓願，還度父母。是故為其說
法，令得解脫。如升忉利天宮，為母說法是也。（梵語忉利，華言三十三。）

<xa>當與凡夫立菩薩行</xa>
　　當與凡夫立菩薩行者，謂如來出世，既成道已，當度一切有情，故說六度萬行之法，與
諸凡夫成立菩薩大乘之行，轉度一切，同成正覺也。（六度者，一佈施、二持戒、三忍辱、
四精進、五禪定、六智慧。）

<xa>當授菩薩莂</xa>
　　當授菩薩莂者。莂即記莂，佛授菩薩記，分別當來成佛劫國名號也。謂如來既成道已，
觀諸大乘機器；若行菩薩道已成熟者，而為說法，即授其記，令彼當來皆得作佛也。

<xa>為宴默而居</xa>
　　為宴默而居者，謂如來深入禪定，寂然宴默，故不赴請。
<pb n="120"/>

<xa>為諸天說法</xa>
　　為諸天說法者，謂如來為諸天眾宣說法要，故不赴請。

<xa>為觀察病</xa>
　　為觀察病者，謂時有病僧，如來為瞻察調理，故不赴請。

<xa>為看諸臥具</xa>
　　為看諸臥具者，時有商人，施僧妙[疊*毛]。比丘得[疊*毛]，制新臥具，棄舊臥
具，狼籍於地。佛欲待比丘去，往彼瞻看，故不赴請。

<xa>為制其學處</xa>
　　制謂制立，學處即當學戒也。以比丘不應制新臥具，棄擲舊者；佛欲制其學戒，故不赴
請。

<xa>言說</xa>
　　言說者，以言音而說法也。謂如來或說過去、未來、現在之法，或說世間、出世間法，
悉為化導眾生。乃至恆河沙劫，說無窮盡。雖如是說，而不壞法性，亦不著法性也。

<xa>隨宜</xa>
　　隨宜者，隨順眾生之所宜也。謂如來所說種種諸法，或偏或圓，或頓或漸，皆是隨順眾
生之機，稱其根器，悉令開解也。

<xa>方便</xa>
　　方即方法，便即便宜，猶善巧也。謂如來說佈施得大富，說持戒得生天，說忍辱得離諸
瞋恚，說精進得具諸功德，說禪定得息諸散亂，說智慧得捨諸煩惱，如是種種方便，開化眾
生，莫不為令超脫苦輪，得諸法樂也。

<xa>法門</xa>
　　法者，如來所說之法也。門以出入為義。謂如來說諸妙法，開解脫門，普令一切有情，
<pb n="121"/>
皆得出離生死苦趣，而入解脫清淨之域也。

<xa>大悲</xa>
　　悲，愍傷也。謂如來愍眾生，故興大悲心為之說法，而拔其苦也。若眾生著貪愛者，為
說不淨；著瞋恚者，為說慈悲；乃至染著法者，說一切離染之法樂；著眾苦不淨而居家者，
為說出離之法。如來作如是種種說者，莫不為令一切眾生脫離眾苦也。

<xa>義甚深</xa>
　　義甚深者，謂如來所證種智，性義微妙不可思議也。

<xa>實體甚深</xa>
　　實體甚深者，謂如來所證實相理體，不空不有，非如非異，不可思議也。

<xa>內證甚深</xa>
　　內證甚深者，謂如來所證所得一切智慧甚深無量，其智慧門難解難入，不可思議也。

<xa>依止甚深</xa>
　　依止甚深者，謂如來所證真如法體，徧一切處，無染無淨，不變不遷，於一切法不即不
離，不可思議也。

<xa>無上甚深</xa>
　　無上甚深者，謂如來所證阿耨多羅三藐三菩提，而一切聲聞、辟支佛等所不能思議也。
（梵語阿耨多羅三藐三菩提，華言無上正等正覺。辟支，梵語具雲辟支迦羅，華言緣覺。）

<xa>法性土</xa>
　　謂如來清淨法身所依之土，以真如為體。然此身、土、體無差別，不變不遷，離相寂滅
，是名法性土。

<xa>實報土</xa>
　　謂如來圓滿報身所依之土，以無漏五蘊為體。此由往昔修習十力、四無所畏等功德，成
<pb n="122"/>
就無礙莊嚴境智，融泯稱實，感報之所招感，是名實報土。（無漏者，不漏落生死也。五蘊
者，色蘊、受蘊、想蘊、行蘊、識蘊也。十力者，知是處非處智力、知過現未來業報智力、
知諸禪解脫三昧智力、知諸根勝劣智力、知種種解智力、知種種界智力、知一切至處道智力
、知天眼無礙智力、知宿命無漏智力、知永斷習氣智力也。四無所畏者，一切智無所畏、漏
盡無所畏、說障道無所畏、說盡苦道無所畏也。）

<xa>色相土</xa>
　　謂如來微塵相海身所依之土，以自行後得智為體。此由萬德成就眾寶莊嚴，周圓無際，
是名色相土。（自行後得智者，謂如來自行滿足，覺體圓明，後起妙用之智也。）

<xa>他受用土</xa>
　　他受用者，他機感見而受用也。謂如來他受用身所依之土，以利他後得智為體。此由修
德成就，隨住十地菩薩所宜變現，以大慈悲力而現大小勝劣種種淨土，是名他受用土。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。菩薩，梵語具雲菩提薩埵，華言覺有情。）

<xa>變化土</xa>
　　改易不常為變，無而忽有為化。謂如來變化身所依之土，以利他成事智為體。此由往昔
修習利他之行，故能隨眾生心變現淨穢種種國土，是名變化土。

<xa>名</xa>
　　名即假名也。謂一切聖凡，情與無情，若根若塵，各有自相，逐體稱呼，是為名也。（
根者，眼耳鼻舌身意六根也。塵者，色聲香味觸法六塵也。）

<xa>相</xa>
　　相即色相也。謂三界一切品類，洪纖妍丑，情與無情，及根塵諸法，各有形狀，是為相
也。（三界者，欲界、色界、無色界也。）

<xa>妄想</xa>
　　妄想者，分別虛妄之念也。謂由前名、相二法，起分別心；認假名為自己，執幻相為本
<pb n="123"/>
身，則有心、心數法，種種攀緣，是為妄想也。（心即心王，心數法即受想行等法也。）

<xa>正智</xa>
　　正智者，如來明瞭正見之智也。謂了前諸法如幻如化，非斷非常，超過一切凡夫小乘偏
邪異見，是為正智也。

<xa>如如</xa>
　　如如者，不變不異，真如之理也。謂由前正智，觀察名相，皆悉如幻，非有非無，名相
本空，即真如理。理因智明，智因理髮；以智如理，以理如智；是為如如也。

<xa>色位</xa>
　　色以質礙為義。色有十一種：即眼、耳、鼻、舌、身、色、聲、香、味、觸及法處所攝
一分色，以此十一種，皆有質礙，是名色位。（法處，是意所取之境。具有四分：一心所法
，二不相應行，三無為，四無表色。今言法處所攝一分色，正是無表色也。無表色者，謂意
識緣於過去所見之境，雖分別明瞭，而無表對，故云無表。雖無所表，於所緣境執者<by>〈編者
註：『者』疑是『著』〉</by>不忘，故云色也。）

<xa>心法位</xa>
　　心法有八種，謂阿賴耶識，眼、耳、鼻、舌、身、意識，及第七識；雖有八種之名，而
皆出於心王，故名心法位也。（梵語阿賴耶，華言藏識，即第八含藏識也。）

<xa>心所有法位</xa>
　　心所有法五十一種，謂徧行五法：一作意，（能警覺為性。心未起，能警令起；心已起
，能引趣於境也。）二觸，（對境也。）三受，（領納前境也。）四想，（於境取像也。）
五思，（起心造作諸業也。）由此五法，起則同起，故徧行也。別境五法：一欲，（希望樂
境也。）二勝解，（於理明瞭無礙也。）三念，（明記不忘也。）四等持，（離昏沉、掉舉
曰等，令心專注不散名持。）五慧，（揀擇名慧，能揀擇善惡法也。）由此五法，起時各起
，故名別境也。善有十一法：一信，（於善法深樂不疑也。）二慚，（恥己無德也。）三愧
，（羞為惡行也。）四無貪，（於五欲境心生厭離也。）五無嗔，（於違情境不起怒心也。
）六無癡，（於事於理明解決了也。）七精進，（於諸善法精勤修習也。）八輕安，（遠離
<pb n="124"/>
昏亂也。）九不放逸，（於不善法心不染著也。）十捨，（遠離掉舉也。）十一不害，（於
有情之所，不加損惱也。）煩惱有六法：一貪，（引取無厭也。）二嗔，（忿怒不息也。）
三慢，（自恃陵他也。）四無明，（於事於理，無所明瞭也。）五見，（即邪見也。）六疑
，（猶豫不決也。）由此六者，皆昏煩之法，惱亂心神，故名煩惱也。隨煩惱有二十法：一
忿，（暴怒也。）二恨，（怨恨也。）三覆，（令人不知己過也。）四惱，（外境違情不自
安隱也。）五嫉，（心懷妒忌也。）六慳，（於一切財，不能慧施也。）七誑，（詭詐不實
也。）八諂，（媚悅人意也。）九害，（損惱有情也。）十憍，（矜己傲他也。）十一無慚
，（不知羞恥也。）十二無愧，（陰為不善也。）十三掉舉，（內心動搖也。）十四昏沉，
（心神迷惑也。）十五不信，（邪見多疑也。）十六懈怠，（身心不勤也。）十七放逸，（
縱恣欲境也。）十八失念，（遺失正念也。）十九散亂，（心常放逸也。）二十不正知，（
以妄為真也。）由此煩惱，隨逐前煩惱六法而起，故名隨煩惱也。不定法有四：一惡作，（
或作惡事，心生追悔；或不作善事，心生追悔。故屬不定法。）二睡眠，（識神昏昧也。夢
中見境，或善或惡，或不善不惡，故屬不定法。）三尋，（尋即尋思心中所起之念也。所起
之念，或善或惡，或不善不惡，故屬不定法。）四伺，（伺即伺察心中所起之念也。尋思之
心粗而浮，伺察之心沉而細。此心亦有善惡，不善不惡，故屬不定法。）如是諸法，從阿賴
耶識種子所生，依心而起，與心俱轉相應，是名心所有法位也。

<xa>不相應行位</xa>
　　不相應行有二十四種：一得，（於一切法造作成就也。）二命根，（第八識種子，並出
入息暖氣三者，連持不斷，人命得存也。）三眾同分，（如人之類，其形相似也。）四異生
性，（眾生妄性不同也。）五無想定，（外道所修之定，心想俱滅故也。）六滅盡定，（得
此定者，受想心滅盡，諸識不起也。）七無想報，（外道修無想定，命終果報，生無想天，
壽命五百劫。想心不行，如冰夾魚也。）八名身，（依事立名，眾名聯合，故曰名身也。）
九句身，（積言成句，眾句聯合，故曰句身也。）十文身，（文即是字，眾字聯合，故曰文
身也。）十一生，（諸法始起也。）十二住，（諸法未遷也。）十三老，（諸法漸衰也。）
十四無常，（今有後無也。）十五流轉，（因果不斷，相續轉故也。）十六定異，（善惡因
果，決定不同也。）十七相應，（因果和合，不相違背也。）十八勢速，（諸法遷流，不暫
停住也。）十九次第，（編列有敘也。）二十時，（即時節也。）二十一方，（即方所也。
）二十二數，（即數目也。）二十三和合，（不相乖違也。）二十四不和合，（相乖違故也
。）由此二十四法，是假施設，性不與心相應，不與色相應，故名不相應行位也。（假施設
<pb n="125"/>
性者，以其有名無體，故不屬於心法，亦不屬於色法也。）

<xa>無為位</xa>
　　無為位有六法：一、虛空無為，（真空之理，離諸障礙，猶如虛空，無所作為也。）二
、擇滅無為，（擇，揀擇；滅，斷滅。以智斷惑，所顯真理，無有作為也。）三、非擇滅無
為，（不假智力，斷滅諸惑，性本清淨，無所作為也。）四、不動無為，（不動地，即第四
禪天。從地立名。此天所修禪定之理，無所作為。）五、想受滅無為，（想、受心滅，所顯
真理，無所作為也。）六、真如無為，（不妄曰真，不異曰如。真如之理，無所作為也。）
由此六法，體本虛融，無有作為，故名無為位也。

<xa>佛說</xa>
　　佛說者，謂一切經法，皆是佛說也。然華嚴一經，亦通菩薩、聲聞等共說，此言佛說者
，如阿僧祇品、隨好品，乃是如來親口宣說也。（梵語阿僧祇，華言無數。）

<xa>菩薩說</xa>
　　菩薩說者，謂諸大菩薩，互相宣說，以顯主伴互融也。如華嚴經中，十住、十行、十迴
向等品，皆是菩薩所說也。（十住者，發心住、治地住、修行住、生貴住、方便具足住、正
心住、不退住、童真住、法王子住、灌頂住也。十行者，歡喜行、饒益行、無嗔恨行、無盡
行、離癡亂行、善現行、無著行、尊重行、善法行、真實行也。十迴向者，救一切眾生離眾
生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴向
、隨順等觀一切眾生迴向、真如相迴向、無縛解脫迴向、法界無量迴向也。）

<xa>聲聞說</xa>
　　聲聞說者，謂聲聞之人，佛力加被，亦能說法也。如華嚴經中法界品，初即是聲聞所說
也。

<xa>眾生說</xa>
　　謂眾生亦能說法者，由眾生諸佛，體本不二，佛所說法，即眾生說；眾生說法，即諸佛
說，是名眾生說也。

<pb n="126"/>
<xa>器界說</xa>
　　器界者，世界如器，即國土也。謂器界亦能說法者，即如來不思議神力而變現也。如華
嚴經，菩提樹等能作佛事。又如極樂國土，水鳥樹林雲台寶網，皆演妙音是也。（梵語菩提
，華言道。菩提樹等能作佛事者，謂菩提樹及光明寶網，皆能演說法音也。）

<xa>湧泉義</xa>
　　湧泉義者，謂如來正教，義無窮盡，猶如湧泉，注而無竭也。

<xa>出生義</xa>
　　出生義者，謂如來正教，義理深長，展轉出生，而無盡也。

<xa>顯示義</xa>
　　顯示義者，謂如來正教，顯示事理，無有隱覆，而能開悟群迷也。

<xa>繩墨義</xa>
　　繩墨義者，謂如來正教，如彼繩墨，楷定正邪，令諸眾生，歸於正道也。

<xa>結鬘義</xa>
　　謂結鬘因線，線能貫華，結以成鬘者，取貫攝之義，以喻如來正教，貫穿諸法，攝化眾
生也。

<xa>佛說</xa>
　　謂如來出現於世，為度眾生，廣說種種諸經，但自金口所宣者，是名佛說。

<xa>弟子說</xa>
　　弟子即聲聞、緣覺、菩薩等諸大弟子也。謂佛在世時，承佛加被，各運神通，隨機演教
，化度眾生，是名弟子說。

<xa>僊說</xa>
　　僊即佛會之中諸大僊人也。謂其從佛入道，誓弘佛化，宣揚正法，饒益有情，是名僊說
<pb n="127"/>
。

<xa>諸天說</xa>
　　天即梵、釋等諸天也。謂如帝釋，每於善法堂上，常為忉利諸天演說般若大經等，是名
諸天說。（梵語釋提桓因，華言能天主，言帝釋者，華梵雙舉。梵語忉利，華言三十三。梵
語般若，華言智慧。）

<xa>化人說</xa>
　　化人即三乘聖人，隨機現化者也。謂如羅睺羅，化作金輪王，而度城東老母。先讚福果
因緣，後說大乘妙法，是名化人說。（三乘者，聲聞乘、緣覺乘、菩薩乘也。梵語羅睺羅，
華言覆障。）

<xa>秘密不翻</xa>
　　微妙深隱曰秘，互不相知曰密。謂諸陀羅尼，是佛秘密之語，經中悉存梵語，是為秘密
，故不翻也。（梵語陀羅尼，華言總持，亦云咒也。）

<xa>多含不翻</xa>
　　謂如梵語薄伽梵，具含自在、熾盛、端嚴、名稱、吉祥、尊貴等六義，經中但存梵語，
是為多含義，故不翻也。

<xa>此方無不翻</xa>
　　謂如梵語閻浮提，華言勝金洲。西域有樹名閻浮樹，下有河，河有金沙，故名勝金。今
不言勝金者，以此方無此樹，故諸經中但存梵語，是為此方無，故不翻也。

<xa>順古不翻</xa>
　　謂如梵語阿耨多羅三藐三菩提，華言無上正等正覺。雖有此翻，然自漢摩騰法師已來，
經中但存梵語，是為順古，故不翻也。

<xa>尊重不翻</xa>
　　謂如梵語般若，華言智慧。大智度論云：般若實相，甚深尊重，智慧輕薄，是故但云般
<pb n="128"/>
若而不言智慧，是為尊重，故不翻也。

<xa>所信因果</xa>
　　謂華嚴第一會，菩提場說，如來依正果報法門，自第一捲至第十一卷，共六品。前五品
，顯舍那依正果德；後一品，明佛本因，令人信樂，故名所信因果也。（梵語菩提，華言道
。謂如來成道說法之處，故云菩提場。六品者，世主妙嚴品、如來現相品、普賢三昧品、世
界成就品、華藏世界品、遮那品也。）

<xa>差別因果</xa>
　　謂第二會，普光明殿，至第七會，重會普光明殿。說十信、十住、十行、十迴向、十地
、等覺，差別因果之法門。自十二捲至四十八卷，共二十九品。前二十六品，辯因；後三品
，明果，亦名生解因果，故名差別因果也。（普光明殿者，其殿眾寶所成，光明照映也。十
信者，信心、念心、精進心、慧心、定心、不退心、護法心、迴向心、戒心、願心也。十住
者，發心住、治地住、修行住、生貴住、方便具足住、正心住、不退住、童真住、法王子住
、灌頂住也。十行者，歡喜行、饒益行、無嗔恨行、無盡行、無癡亂行、善現行、無著行、
尊重行、善法行、真實行也。十迴向者，救一切眾生離眾生相迴向、不壞迴向、等一切佛迴
向、至一切處迴向、無盡功德藏迴向、隨順平等善根迴向、隨順等觀一切眾生迴向、真如相
迴向、無縛解脫迴向、法界無量迴向也。十地者，歡喜地、離垢地、發光地、焰慧地、難勝
地、現前地、遠行地、不動地、善慧地、法雲地也。等覺者，去後妙覺位猶有一等，勝前諸
位，得稱覺也。二十九品者，如來名號品、四聖諦品、光明覺品、菩薩問明品、淨行品、賢
首品、升須彌山頂品、須彌山頂偈讚品、十住品、梵行品、初發心功德品、明法品、升夜摩
天宮品、夜摩宮中偈讚品、十行品、十無盡藏品、升兜率天宮品、兜率天宮偈讚品、十迴向
品、十地品、十定品、十通品、十忍品、阿僧祇品、如來壽量品、諸菩薩住處品、佛不思議
法品、如來十身相海品、如來隨好光明功德品也。）

<xa>平等因果</xa>
　　謂第七重會普光明殿，說平等因果。自第四十九捲至第五十二卷，共二品。前普賢行品
，辯因該果海；後如來出現品，明果徹因源，因果不二，故名平等因果也。

<xa>成行因果</xa>
<pb n="129"/>
　　謂第八會重會普光明殿，說成行因果，離世間法。自第五十三捲至第五十九卷，共一品
。初明五位因，後明八相果，故名成行因果也。（五位者，十住、十行、十迴向、十地、等
覺也。八相者，降兜率、托胎、降生、出家、降魔、成道、說法、入涅槃也。）

<xa>證入因果</xa>
　　謂第九會逝多林，說證入法界妙門。自第六十捲至第八十卷，共一品。初明佛果大用，
後顯菩薩起用修因，謂因果二門，俱時證入，故名證入因果也。（梵語逝多，華言勝林。菩
薩，梵語具雲菩提薩埵，華言覺有情。）

<xa>正為</xa>
　　華嚴出現品云：此經不為餘眾生說，唯為不思議乘菩薩說。又云：非餘境界之所能知，
普賢行人方能得入，是名正為。（菩薩，梵語具雲菩提薩埵，華言覺有情。）

<xa>兼為</xa>
　　謂此經兼為未悟入眾生聞者，而能信向成種。經云：如人食少金剛，終竟不消。故地獄
眾生，十地頓超；而大海劫火，不能為障，是名兼為。（十地者，歡喜地、離垢地、發光地
、焰慧地、難勝地、現前地、遠行地、不動地、善慧地、法雲地也。）

<xa>引為</xa>
　　謂權教菩薩，不受圓融之法，於十地中，寄位顯勝，借其三乘行布之名，引導熏習，方
能信入圓融，是名引為。（寄位顯勝者，謂以三乘之名，安寄十地之位。令權教菩薩修之，
漸顯圓融之法勝也。三乘者，聲聞乘、緣覺乘、菩薩乘也。）

<xa>權為</xa>
　　謂二乘之人，既不能聞，況於受持。故諸菩薩，權示聲聞，或在法會，如聾如盲，彰其
絕分；或示在道，而能啟悟，知可迴心，是名權為。（絕分，猶言無分也。在道，則聞法而
不為聾盲之狀也。）

<xa>遠為</xa>
　　謂諸凡夫、外道、闡提，悉有佛性。今雖不信，尚知有法可謗，因其知有法故，後必當
<pb n="130"/>
入，是名遠為。（闡提，梵語具雲一闡提，華言信不具。）

<xa>實相般若</xa>
　　實相即般若體也。謂明瞭一切諸法皆空，離一切虛妄之相，故名實相般若。（梵語般若
，華言智慧。）

<xa>觀照般若</xa>
　　觀照即般若之智用也。謂因觀照明了法無相，悉皆空寂，以顯即體之用，故名觀照般若
。

<xa>文字般若</xa>
　　文字是能詮之文，般若是所詮之法。能所合成，以語言文字，性本空寂，故名文字般若
。

<xa>境界般若</xa>
　　境界即諸法之境界也。謂境無自相，由智顯發，以根本、後得二智，照了一切諸法境界
，悉本空寂，從境得名，故名境界般若。（根本智者，即菩薩親證本有之智也。後得智者，
謂證根本智後，所起化他之智也。）

<xa>眷屬般若</xa>
　　眷屬者，即暖、頂、忍、世第一，及戒、定、慧、解脫、解脫知見也。謂此諸法，皆是
觀照慧性之屬，故名眷屬般若。（暖者，如木鑽火，未見火出，先得暖相。以喻加行位人，
未得智火，燒煩惱薪，已見暖相。頂者，觀行轉明，如登山頂，皆悉明瞭。忍者，即忍可之
義。於苦集滅道之法，忍可而樂修也。世第一者，於理雖未能證，而於世間最勝也。戒即戒
律；定即禪定；慧即智慧；解脫，解縛得脫，自在之謂也；解脫知見者，知謂智也，見謂眼
也，智眼照了諸法皆空，無有障礙，得其自在也。）

<xa>法喻為名</xa>
　　法即妙法，喻即蓮華。妙法者，妙名不可思議，法即十界十如權實之法。良以妙法難解
，假喻易彰。妙法則權、實一體，蓮華則華、果同時。故以法喻為名也。（十界者，佛界、
<pb n="131"/>
菩薩界、緣覺界、聲聞界、天界、人界、阿修羅界、餓鬼界、畜生界、地獄界也。十如者，
如是相、如是性、如是體、如是力、如是作、如是因、如是緣、如是果、如是報、如是本末
究竟等也。權即三乘法，實即一乘法也。）

<xa>實相為體</xa>
　　謂中道實相，為此經所詮妙體，故名實相為體也。

<xa>一乘因果為宗</xa>
　　一乘即一實相也，宗即要也。謂修此實相之行為因，證此實相之理為果，故名一乘因果
為宗也。

<xa>斷疑生信為用</xa>
　　用即力用，謂以大乘妙法，開示圓機。在跡門，令斷權疑而生實信；在本門，令斷近疑
而生遠信，故名斷疑生信為用也。（跡門者，此經二十八品，前十四品所談是也。跡猶足跡
，如人住處，則有行往之跡。謂如來從久遠之本，以垂近成之跡也。本門者，後十四品所談
是也。本猶根本，謂如來開近成之跡，以顯久遠之本也。）

<xa>無上醍醐為教相</xa>
　　聖人垂訓之謂教，分別同異之謂相。此經純圓極妙，異乎偏小諸教，喻如醍醐上味，不
同乳酪生熟二酥，故名無上醍醐為教相也。

<xa>不聞得聞</xa>
　　謂大涅槃甚深微密之義，一切眾生心中無不具足，以由曠大劫來，無明覆故，而不得聞
。今者修習大涅槃法，達於如來性常之理，昔所不聞而能得聞，是為不聞得聞也。（劫，梵
語具雲劫波，華言分別時節。）

<xa>聞已利益</xa>
　　謂聞是大涅槃微妙經已，思惟其義，復能書寫讀誦，為他廣說，令彼開解。自利利他，
則為一切天人之所敬仰，不久得證佛果菩提，是名聞已利益也。（梵語菩提，華言道。）

<pb n="132"/>
<xa>能斷疑惑</xa>
　　謂聞是大涅槃甚深之法，悉能斷除疑惑之心。疑有二種：一疑名，二疑義。言聽是經者
，疑名之心即斷；能思惟者，疑義之心即斷，是名能斷疑惑也。

<xa>慧心正直</xa>
　　正則不邪，直則不曲。謂聞是大涅槃甚深之法，則智慧增明，造理真實，心無邪曲，是
為慧心正直也。

<xa>能知如來密藏</xa>
　　謂聞是大涅槃微妙之法，則知一切眾生皆有佛性，乃至造極惡業、謗法、闡提，悉得成
於佛道，如是等義，秘密甚深，今悉能了，是為能知如來密藏也。（闡提，梵語具雲一闡提
，華言信不具。）

<xa>華嚴時</xa>
　　華嚴，經名也。時者，謂初說此經，如日照高山之時也。蓋如來初為大乘根熟者，首談
此經。唯是無盡法界，性海圓融，空有齊彰，色心俱入；湛森羅於海印，現剎土於毫端。但
化大乘菩薩，是名華嚴時也。（海印者，即三昧之名。喻佛智也。謂如來之智，鑒照諸法，
如海能現萬像也。剎，梵語具雲剎摩，華言土田，此雲剎土者，華梵兼舉也。）

<xa>鹿苑時</xa>
　　鹿苑即鹿野苑，是如來說阿含經之處也。時者，謂次說此經，如日照幽谷之時也。蓋如
來為小乘，於前大法，不見不聞，猶如聾瞽，於是寢大化而施小化。故於鹿苑之中，說四諦
法，演四阿含等經，是名鹿苑時也。（四諦者，苦諦、集諦、滅諦、道諦也。）

<xa>方等時</xa>
　　眾機普被曰方，四教並談曰等。時者，謂次說方等諸經，如日照平地之時也。蓋由前鹿
苑中說小乘法，二乘之人，得少為足，便謂究竟，故假維摩居士以呵斥之，使其恥小慕大。
故說維摩、楞伽等經，是名方等時也。（四教者，藏教、通教、別教、圓教也。）

<xa>般若時</xa>
<pb n="133"/>
　　梵語般若，華言智慧，經名也。時者，謂次說此經，如日照禺中之時也。蓋由小乘既被
彈呵，迴心向大，然其執情未能頓泯，由是廣談般若空慧之法而淘汰之，是名般若時也。（
禺中時，巳時也。）

<xa>法華涅槃時</xa>
　　法華、涅槃，二經名也。時者，謂正說此經，如日輪當午之時也。蓋如來於前四時，調
機純熟，故於靈山會上，稱性而談，令其會權歸實，了妄即真，演長遠之壽量，顯至道之幽
微，上中下根，咸蒙授記。此法華一經所以說也。猶有餘機未盡，故說涅槃一經，而捃拾之
，是名法華、涅槃時也。（捃拾者，即收拾遺餘之意也。）

<xa>乳味</xa>
　　乳味從牛而出，以喻十二部經從佛而宣說也。謂如來最初時說華嚴圓頓之教，唯被大機
，不攝二乘。蓋由此經最初開演，粗妙混融，故譬之以乳味也。（十二部經者，一契經、二
重頌、三諷頌、四因緣、五本事、六本生、七希有、八譬喻、九論議、十自說、十一方廣、
十二授記也。二乘者，聲聞乘、緣覺乘也。）

<xa>酪味</xa>
　　酪味從乳而生，以喻九部經從十二部經中而出也。謂如來第二時於鹿苑說阿含等經，接
引二乘，斷見、思惑，證真空理，乃從頓施漸，故譬之以酪味也。（九部經者，一契經、二
重頌、三諷頌、四因緣、五本事、六本生、七希有、八譬喻、九論議也。見、思惑者，意根
對法塵起諸分別曰見，五根對五塵起諸貪愛曰思。頓漸者，頓教、漸教也。）

<xa>生酥味</xa>
　　生酥從酪而出，以喻九部後，而說大乘方等法也。謂如來第三時於方等會上，說楞伽、
楞嚴諸大乘經，讚歎大法，呵責小教，令諸小乘恥小慕大，故譬之以生酥味也。（梵語楞伽
，華言不可往，唯神通人，方能到也。楞嚴，梵語具雲首楞嚴，華言健相分別。）

<xa>熟酥味</xa>
　　熟酥從生酥而出，以喻方等之後，而說般若也。謂如來第四時說諸般若空慧法門，蕩除
二乘疑執，付之以大乘法財，令其心漸通泰，故譬之以熟酥味也。
<pb n="134"/>

<xa>醍醐味</xa>
　　醍醐從熟酥而出，以喻般若之後，而說法華、涅槃也。謂如來第五時於靈山會上，說法
華經，開前四味三乘之權，歸於一乘圓妙之實，令諸眾生咸得作佛；復說涅槃，扶戒律而談
常住之理。故譬之以醍醐味也。（三乘者，聲聞乘、緣覺乘、菩薩乘也。一乘者，佛乘也。
）

<xa>曇無德部</xa>
　　（亦名曇摩鞠多），梵語曇無德，華言法密，密即隱覆之義；又云法藏，即四分律也。
大集經云：我涅槃後，有諸弟子，受持如來十二部經，書寫讀誦，顛倒宣說，以倒說故，隱
覆法藏，是為曇無德部。（四分律者，一比丘法、二比丘尼法、三受戒法、四滅諍法也。梵
語涅槃，華言滅度。十二部經者，一契經、二重頌、三諷頌、四因緣、五本事、六本生、七
希有、八譬喻、九論議、十自說、十一方廣、十二授記也。）

<xa>薩婆多部</xa>
　　梵語薩婆多，華言一切有，即十誦律也。謂此部計三世有實之法。大集經云：我涅槃後
，我諸弟子，受持如來十二部經，而復讀誦外典，善能論議，凡所問難，悉能答對，是為薩
婆多部。（十誦者，優波離十番誦出此律，故名十誦。梵語優波離，華言近執。以佛為太子
時，能親近執侍故也。）

<xa>迦葉遺部</xa>
　　梵語迦葉遺，華言重空觀，即解脫律也。大集經云：我涅槃後，我諸弟子，受持如來十
二部經，說無有我及以受者，轉諸煩惱猶如死屍，是為迦葉遺部。（轉諸煩惱猶如死屍者，
謂轉棄妄惑如死屍也。）

<xa>彌沙塞部</xa>
　　梵語彌沙塞，華言不著有無觀，即五分律也。大集經云：我涅槃後，我諸弟子，受持如
來十二部經，不作地水火風相，虛空識相，是為彌沙塞部。（五分者，一比丘戒、二比丘尼
戒、三受戒法、四滅諍法、五僧法。）

<pb n="135"/>
<xa>婆蹉富羅部</xa>
　　梵語婆蹉富羅，華言犢子。謂因上古有僊染犢生子，自後種姓，皆名犢子。其部中計我
非即五蘊，亦不離五蘊，而有實我。律本不來此土。大集經云：我涅槃後，我諸弟子，受持
如來十二部經，皆說有我，不說空相，是為婆蹉富羅部。（五蘊者，色蘊、受蘊、想蘊、行
蘊、識蘊也。）

<xa>無著攝論</xa>
　　謂無著菩薩造大乘攝論三捲成文，是為無著攝論。

<xa>天親攝論</xa>
　　謂天親菩薩因無著菩薩造大乘攝論，復造論釋，申明論議，名大乘攝論釋，一十五捲成
文，是為天親攝論。

<xa>無性攝論</xa>
　　謂無性菩薩因無著攝論，亦造論釋，申通其義，為攝大乘論釋，十捲成文，是為無性攝
論。

<xa>梁攝論</xa>
　　謂梁朝真諦三藏法師譯天親所造之論釋，流傳此土，是為梁攝論。

<xa>唐攝論</xa>
　　謂唐朝玄奘法師譯無著菩薩論，及無性菩薩所造論釋，是為唐攝論。

<xa>素呾纜藏</xa>
　　梵語素呾纜，即修多羅，華言契經。謂上契諸佛之理，下契眾生之機也。經者，法也、
常也。十界同遵之謂法，三世不易之謂常。經云：若彼有情，樂處山林，常居閑寂，修靜慮
者，而為彼說素呾纜藏。是也。（十界者，佛界、菩薩界、緣覺界、聲聞界、天界、人界、
修羅界、餓鬼界、畜生界、地獄界也。三世者，過去、現在、未來也。）

<xa>毗柰耶藏</xa>
<pb n="136"/>
　　梵語毗柰耶，華言律。律者，法也。謂能斷決重輕之罪也。經云：若彼有情，樂習威儀
，護持正法，一味和合，令得久住，而為彼說毗柰耶藏。是也。

<xa>阿毗達磨藏</xa>
　　梵語阿毗達磨，華言無比法，即論藏也。謂聖人智慧，分別法義，最勝無比。經云：若
彼有情，樂說正法，分別性相，循環研核，究竟甚深，而為彼說阿毗達磨藏。是也。

<xa>般若波羅蜜多藏</xa>
　　梵語般若，華言智慧。梵語波羅蜜，華言到彼岸。即慧藏也。謂諸眾生，由迷般若，居
生死名此岸；菩薩，由修般若，到涅槃，名彼岸。經云：若彼有情，樂習大乘真實智慧，離
於我、法執著分別，而為彼說般若波羅蜜多藏。是也。（梵語涅槃，華言滅度。）

<xa>陀羅尼藏</xa>
　　梵語陀羅尼，華言能持，亦云咒，即秘藏也。謂集種種善法，持令不失。經云：若彼有
情，不能受持契經，調伏對治；或復有情，造諸惡業，種種重罪，使得消滅，速疾解脫，頓
悟涅槃，而為彼說諸陀羅尼藏。是也。

<xa>如來藏</xa>
　　藏即含藏也。謂真如法性之體，不離一切眾生色心，具足圓滿染淨諸法，是名如來藏。

<xa>自性清淨藏</xa>
　　謂一切眾生，自性清淨心，從無始已來，三智四德，具足無缺，煩惱垢纏，不能染污，
是名自性清淨藏。（三智者，一切智、道種智、一切種智也。四德者，常德、樂德、我德、
淨德也。）

<xa>法身藏</xa>
　　謂聖人自性清淨法身，為無上菩提，河沙功德之所依止，是名法身藏。（梵語菩提，華
言道。）

<xa>出世間上上藏</xa>
<pb n="137"/>
　　謂聖人已得無量勝妙功德，圓滿無上菩提，顯示一切總持法門，而能超過二乘及諸菩薩
，是名出世間上上藏。（總持者，謂持善不失，持惡不生也。二乘者，聲聞乘、緣覺乘也。
）

<xa>法界藏</xa>
　　謂法界之理，通因徹果，外持一切染淨有為，內含一切恆沙性德，是名法界藏。

<xa>本覺</xa>
　　本即直性，覺即智慧。論云：所言覺義者，謂心體離念，離念相者，等虛空界，無所不
遍，即是如來平等法身，依此法身，說名本覺。（心體離念者，謂本覺心源之體，離於妄念
也。等虛空界，無不遍者，虛空無邊，以譬本覺之性體量充廓也。平等法身者，諸佛悟之不
為高，眾生迷之不為下，生佛不二也。）

<xa>始覺</xa>
　　始覺者，謂本覺心源之體，從真起妄，而成不覺；若能返妄歸真，本覺體顯，說名始覺
。

<xa>相似覺</xa>
　　謂十信位人，以捨粗分別執著相故，無明之惑將破，本覺之體將顯；雖未真證，而似於
真，是名相似覺。（十信者，信心、念心、精進心、慧心、定心、不退心、護法心、迴向心
、戒心、願心也。捨粗分別執著相者，謂於色聲香味觸法六塵之境，不分別好惡，不起貪嗔
等執著之相也。）

<xa>隨分覺</xa>
　　謂初住菩薩，乃至等覺位中，各破一品無明之惑，隨覺一分法性之理，覺道未圓，是名
隨分覺。

<xa>究竟覺</xa>
　　謂妙覺、佛，菩薩地盡，滿足方便，覺心初起，心無初相，以遠離微細念故，得見心性
，心性即常住，是名究竟覺。（覺心初起者，謂覺知第八識心初起無明之妄惑也。心無初相
<pb n="138"/>
者，至此究竟位中，達法性之底，窮無明之源，離念寂靜，則心無初動之相也。得見心性者
，妄既窮源，則見本覺真心之性矣。心即常住者，心源既極，了無起滅，湛然常住也。）

<xa>聖行</xa>
　　聖即正也，謂菩薩依戒定慧所修之行，故名聖行。（菩薩，梵語具雲菩提薩埵，華言覺
有情。）

<xa>梵行</xa>
　　梵即淨也。謂菩薩無空有二邊愛著之染，名之為淨；以此淨心，運於慈悲，與眾生樂，
拔眾生苦，故名梵行。

<xa>天行</xa>
　　天即是第一義天。謂菩薩由天然之理而成妙行，故名天行。

<xa>嬰兒行</xa>
　　嬰兒，以喻人天小乘也。謂菩薩以慈悲之心，示同人天、聲聞、緣覺、小善之行，故名
嬰兒行。

<xa>病行</xa>
　　謂菩薩以平等心，運無緣大悲，示同眾生，同有煩惱，同有病苦，故名病行。

<xa>發心菩提</xa>
　　梵語菩提，華言道。謂十信菩薩，於無量生死中，為阿耨多羅三藐三菩提故，而發大心
，名為發心菩提。（十信者，信心、念心、精進心、慧心、定心、不退心、護法心、迴向心
、戒心、願心也。菩薩，梵語具雲菩提薩埵，華言覺有情。梵語阿耨多羅三藐三菩提，華言
無上正等正覺。）

<xa>伏心菩提</xa>
　　謂十住、十行、十迴向位菩薩，折諸煩惱，降伏其心，行諸波羅蜜，利益眾生，是名伏
心菩提。（十住者，發心住、治地住、修行住、生貴住、方便具足住、正心住、不退住、童
<pb n="139"/>
真住、法王子住、灌頂住也。十行者，歡喜行、饒益行、無嗔恨行、無盡行、離癡亂行、善
現行、無著行、尊重行、善法行、真實行也。十迴向者，救護眾生離眾生相迴向、不壞迴向
、等一切佛迴向、至一切處迴向、無盡功德藏迴向、隨順平等善根迴向、隨順等觀一切眾生
迴向、真如相迴向、無縛解脫迴向、法界無量迴向也。梵語波羅蜜，華言到彼岸。）

<xa>明心菩提</xa>
　　謂登地菩薩，觀三世諸法，本末總相別相，分別籌量，得諸法實相，清淨明瞭，與般若
波羅蜜相應，是名明心菩提。（登地菩薩者，即登初歡喜地菩薩也。三世者，過去、現在、
未來也。梵語般若，華言智慧。）

<xa>出到菩提</xa>
　　謂第八不動地、第九善慧地、第十法雲地三位菩薩，於般若波羅蜜中，得方便力故，亦
不著般若波羅蜜，滅一切煩惱，見一切十方諸佛，得無生法忍，出離三界，到薩婆若，是名
出到菩提。（無生法忍者，謂忍可一切諸法性相本空，畢竟無生也。三界者，欲界、色界、
無色界也。梵語薩婆若，華言一切智。）

<xa>無上菩提</xa>
　　謂等覺、妙覺，坐於道場，斷諸煩惱，成阿耨多羅三藐三菩提，是名無上菩提。（等覺
者，去後妙覺佛位猶有一等，勝前諸位，得稱為覺。妙覺者，自覺覺他，覺行圓滿也。）

<xa>習種性</xa>
　　謂十住菩薩，研習空觀，破見、思惑，是名習種性。（見、思惑者，謂意根對法塵起諸
分別曰見，眼耳鼻舌身五根對色聲香味觸五塵起諸貪愛曰思。以其迷惑不了，故皆稱惑也。
）

<xa>性種性</xa>
　　謂十行菩薩，不住於空，而能教化眾生，分別一切法性，故名性種性。（十行者，歡喜
行、饒益行、無嗔恨行、無盡行、離癡亂行、善現行、無著行、尊重行、善法行、真實行也
。）

<pb n="140"/>
<xa>道種性</xa>
　　謂十迴向菩薩，因修中道妙觀，通達一切佛法，是名道種性。（十迴向者，救一切眾生
離眾生相迴向、不壞迴向、等一切佛迴向、至一切處迴向、無盡功德藏迴向、隨順平等善根
迴向、隨順等觀一切眾生迴向、真如相迴向、無縛解脫迴向、法界無量迴向也。）

<xa>聖種性</xa>
　　謂前之十住、十行、十迴向，皆名為賢；此是十地菩薩，由修中道妙觀，破無明惑，證
入聖位，故名聖種性。（十地者，歡喜地、離垢地、發光地、焰慧地、難勝地、現前地、遠
行地、不動地、善慧地、法雲地也。）

<xa>等覺性</xa>
　　謂此位菩薩，望後妙覺，猶有一等；勝前諸位，得稱為覺，是名等覺性。

<xa>不定性半成佛</xa>
　　不定性者，根性不定也。謂若近聲聞則習聲聞法，若近緣覺則習緣覺法，若近菩薩則習
菩薩道。習聲聞、緣覺之法者，沉滯小果，不樂度生，不求佛道，故不成佛。習菩薩利生之
行者，取證菩提，而得成佛，故名不定性半成佛。

<xa>無種性不成佛</xa>
　　謂無有正信善根，撥無因果，不受化度，甘溺生死，不求解脫。故名無種性不成佛。

<xa>聲聞性不成佛</xa>
　　聲聞者，聞佛聲教而悟道之人也。謂聲聞根性，惟習生滅四諦之法，而證真空涅槃之果
，樂著空寂，怖畏生死，不能起行度生，進求佛道，故名聲聞性不成佛。（四諦者，苦諦、
集諦、滅諦、道諦也。梵語涅槃，華言滅度。）

<xa>緣覺性不成佛</xa>
　　緣覺者，由觀因緣覺悟真理也。謂緣覺根性，唯觀十二因緣之法，而證真空涅槃之果，
固執偏空，不求佛道，故名緣覺性不成佛。（十二因緣者，一無明、二行、三識、四名色、
五六入、六觸、七受、八愛、九取、十有、十一生、十二老死也。）
<pb n="141"/>

<xa>菩薩性全成佛</xa>
　　菩薩，梵語具雲菩提薩埵，華言覺有情。謂菩薩能自覺已，復能覺諸眾生也。菩薩悲智
雙運，冤親等觀，廣集眾因，證菩提果。故名菩薩性全成佛。

<xa>寄位修行相</xa>
　　謂善財初見文殊，寄十信之位，智明生信，發菩提心，依此而起淨行，參諸善友，修遠
離法，見諸法空，頓圓自性，發足南行，順智光明，是名寄位修行相。（文殊，梵語具雲文
殊師利，華言妙德。十信者，信心、念心、精進心、慧心、定心、不退心、護法心、迴向心
、戒心、願心也。）

<xa>會緣入實相</xa>
　　緣即一切事法也，實即一真之理也。謂善財見摩耶至彌勒善知識，寄等覺之位，現大願
身，等於虛空，一切眾生，三世諸佛，而各住自法，安住不動，不餘本量，會眾事緣，歸於
實理，是名會緣入實相。（摩耶，梵語具雲摩訶摩耶，華言大術。梵語彌勒，華言慈氏，三
世者，過去、現在、未來也。不餘本量者，本體之量廣大無外，一切含攝，而無所遺餘也。
）

<xa>攝德成因相</xa>
　　德即果德，因即修因。謂善財見德雲至瞿波，寄三賢十聖之位，顯不可思議，攝三世聖
賢事行之德，成一念悉具之因，是名攝德成因相。（梵語瞿波，華言女。三賢者，即十住、
十行、十迴向諸位菩薩也。十聖者，即十地菩薩也。）

<xa>智照無二相</xa>
　　智即實智，照即照了。謂善財初見文殊，後歷百一十城，參諸善知識，信自己心，一切
善法悉得成就。復見文殊，不異初心，智與理冥，始終不二，是名智照無二相。

<xa>顯因廣大相</xa>
　　謂善財見普賢菩薩，在如來前，於一一毛孔中，現無邊光明雲，即摩頂言，我、法海中
微塵諸法一文一句，未有不是捨轉輪王位而求得者。善財住自位已，與諸佛所證同等，是名
<pb n="142"/>
顯因廣大相。

<xa>隨喜品</xa>
　　隨喜者，隨他修善，喜他得成也。謂佛轉法輪，眾生得益，我助彼喜，是名隨喜品。經
云：若聞是經而不毀訾，起隨喜心。是也。

<xa>讀誦品</xa>
　　看文曰讀，背文曰誦。謂內修圓觀，更加讀誦，如膏助火，心觀益明，是名讀誦品。經
云：何況讀誦受持之者。是也。

<xa>說法品</xa>
　　（亦名解說品），說法者，宣傳聖言也。謂由讀誦故，內解轉勝，而復外資講說，導利
於人，化功歸己，心倍勝前，是名說法品。經云：若有受持讀誦，為他人說。是也。（化功
歸己者，謂以說法，廣濟於他，其功則歸於己矣。）

<xa>兼行六度品</xa>
　　六度者，佈施、持戒、忍辱、精進、禪定、智慧也。謂前觀心雖熟，未遑涉事。今正觀
稍明，旁兼利物。福德力故，倍增觀心，是名兼行六度。經云：況復有人，能持是經，兼行
佈施等。是也。

<xa>正行六度品</xa>
　　正行六度者，謂圓觀稍熟，事理將融。涉事不妨於理，在理不隔於事。自行化他，事理
具足，觀心無礙，轉勝於前，是名正行六度品。經云：若人讀誦，為他人說，復能清淨持戒
等。是也。

<xa>多貪眾生不淨觀</xa>
　　謂多貪慾之人，於男女身份，互相染著，須假作九想不淨之觀治之，令其貪著之心不起
。故云多貪眾生不淨觀。（九想者，胖脹想、青瘀想、壞想、血塗漫想、膿爛想、蟲啖想、
散想、骨想、燒想也。）

<pb n="143"/>
<xa>多嗔眾生慈悲觀</xa>
　　謂多瞋恚之人，於諸違情之境，輒生忿怒。當用慈悲觀治之，愛念愍傷一切眾生，不於
彼而起嗔心。故云多嗔眾生慈悲觀。

<xa>多散眾生數息觀</xa>
　　謂心多散亂之人，當用數息觀治之。數息者，以鼻中出入之息，或數出息，或數入息，
端心正念，從一至十，不多不少，週而復始，令心不散亂。故云多散眾生數息觀。

<xa>愚癡眾生因緣觀</xa>
　　謂愚癡不了之人，當以因緣觀治之。因緣觀者，即觀十二因緣也。以其迷倒，撥無因果
，執著斷常二見。故令觀此十二因緣，三世相續，不斷不常，以破愚癡之心。故云愚癡眾生
因緣觀。（十二因緣者，一無明、二行、三識、四名色、五六入、六觸、七受、八愛、九取
、十有、十一生、十二老死也。三世者，過去、未來、現在也。）

<xa>多障眾生念佛觀</xa>
　　謂障重之人，當用念佛觀治之。障有三種：一、昏沉暗塞障，當想念應身佛，三十二相
，相相分明，以治於昏沉也。二、惡念思惟障，當想念報身佛十力、四無所畏治之。三、境
界逼迫障，當想念法身佛，空寂無為治之。故云多障眾生念佛觀。（三十二相者，足安平相
、千輻輪相、手指纖長相、手足柔軟相、手足縵網相、足跟滿足相、足趺高好相、腨如鹿王
相、手過膝相、馬陰藏相、身縱廣相、毛孔生青色相、身毛上靡相、身金色相、身光面各一
丈相、皮膚細滑相、七處平滿相、兩腋滿相、身如師子相、身端直相、肩圓滿相、四十齒相
、齒白齊密相、牙白淨相、頰車如師子相、咽中津液得上味相、廣長舌相、梵音深遠相、眼
色如金精相、眼睫如牛王相、眉間白毫相、頂肉髻成相也。十力者，知是處非處智力、知過
現未來業報智力、知諸禪解脫三昧智力、知諸根勝劣智力、知種種解智力、知種種界智力、
知一切至處道智力、知天眼無礙智力、知宿命無漏智力、知永斷習氣智力也。四無所畏者，
一切智無所畏、漏盡無所畏、說障道無所畏、說盡苦道無所畏也。境界逼迫者，謂火焚水溺
之類也。）

<xa>伏忍</xa>
　　伏即隱伏，忍即忍可，又安忍也。謂地前三賢之人，未得無漏。未能證果，但有智故，
<pb n="144"/>
能伏煩惱而不能斷，故名伏忍。（三賢者，十住、十行、十迴向諸菩薩也。無漏者，不漏落
生死也。）

<xa>信忍</xa>
　　信者，隨順不疑也。謂初地、二地、三地菩薩，得無漏信，故名信忍。（初地即十地中
初歡喜地，二地即離垢地，三地即發光地。）

<xa>順忍</xa>
　　順即隨順，亦從也。謂四地、五地、六地菩薩順菩提道，趣向無生之果，故名順忍。（
四地即焰慧地，五地即難勝地，六地即現前地。）

<xa>無生忍</xa>
　　謂七地、八地、九地菩薩，妄惑已盡，了知諸法悉皆不生，故名無生忍。（七地即遠行
地，八地即不動地，九地即善慧地。）

<xa>寂滅忍</xa>
　　謂第十法雲地，等覺菩薩，妙覺果佛，諸惑斷盡，清淨無為，湛然寂滅，故名寂滅忍。
（等覺者，以去後佛位，猶有一等，勝前諸位，得稱為覺也。妙覺者，智照圓明，不可思議
也。若論四十二位，則開十住、十行、十迴向、十地、等覺、妙覺，各為一位，今但論四十
位，則以等覺、妙覺攝於法雲地也。）

<xa>種子不淨</xa>
　　種子不淨有二：一者內種，謂觀此身從昔煩惱業生。二者外種，謂攬父母遺體而成此身
。以是觀之，此身內外因種實為不淨。大智度論云：是身種不淨，非餘妙寶物，不從白淨生
，但從穢中出。是也。

<xa>住處不淨</xa>
　　住處不淨者，謂觀此身十月在於母胎，生藏之下，熟藏之上，臭穢中住，實為不淨。大
智度論云：是身如臭穢，不從華間生，不因瞻卜有，又不出寶山。是也。（梵語瞻卜，華言
黃華。）
<pb n="145"/>

<xa>自體不淨</xa>
　　自體不淨者，謂觀此身以四大不淨所成，猶如世間飲食，不可久停，終成不淨。設以四
大海水，傾洗此身，終無香潔。大智度論云：地、水、火、風質，能變成不淨，傾海洗此身
，不能令香潔。是也。（四大者，地大、水大、火大、風大也。）

<xa>外相不淨</xa>
　　外相不淨者，謂觀此身現見外相皆是不淨，九孔常流種種穢惡，如眼出眵淚，耳出結聹
，鼻出膿涕，口出涎唾，大小便道，不淨常流，如破皮囊，滿盛不淨。大智度論云：種種不
淨物，充滿於身中，常流出不止，如漏囊盛物。是也。

<xa>究竟不淨</xa>
　　究竟不淨者，謂觀此身非唯現在不淨，審實思惟，至於死後，捐棄塚間，爛壞臭穢，尤
極不淨。大智度論云：審諦觀此身，必歸於死處。是也。

<xa>色蘊</xa>
　　色即質礙之義。謂眼、耳、鼻、舌、身諸根和合積聚，故名色蘊。

<xa>受蘊</xa>
　　受即領納之義。謂六識與六塵相應，而有六受，和合積聚，故名受蘊。（六識、六塵、
六受者，眼識受色塵，耳識受聲塵，鼻識受香塵，舌識受味塵，身識受觸塵，意識受法塵也
。）

<xa>想蘊</xa>
　　想即思想之義。謂意識與六塵相應，而成六想，和合積聚，故名想蘊。（六想者，謂意
識着色想色、著聲想聲、著香想香、著味想味、著觸想觸、著法想法也。）

<xa>行蘊</xa>
　　行即遷流造作之義。謂因意識思想諸塵，造作善惡諸行，和合積聚，故名行蘊。

<pb n="146"/>
<xa>識蘊</xa>
　　識即了別之義。謂以眼、耳、鼻、舌、身、意六種之識，於諸塵境上，照了分別，和合
積聚，故名識蘊。

<xa>色蘊實相</xa>
　　色即質礙之義。謂色是質礙幻色，實是般若真空，即幻色而明真空，是名色蘊實相。（
梵語般若，華言智慧。）

<xa>受蘊實相</xa>
　　受即領納之義。謂受是六根幻受，實是般若真空，即幻受而明真空，是名受蘊實相。（
六根者，眼根、耳根、鼻根、舌根、身根、意根也。）

<xa>想蘊實相</xa>
　　想即思想之義。謂想是緣思幻想，實是般若真空，即幻想而明真空，是名想蘊實相。

<xa>行蘊實相</xa>
　　行即造作之義。謂行是造作幻行，實是般若真空，即幻行而明真空，是名行蘊實相。

<xa>識蘊實相</xa>
　　識即分別之義。謂識是分別幻識，實是般若真空，即幻識而明真空，是名識蘊實相。

<xa>色如聚沫喻</xa>
　　色即眾生色身，沫即水沫。謂沫因風吹水成聚，虛有相狀，體本不實。以譬眾生色身亦
如聚沫，虛假不實也。

<xa>受如水泡喻</xa>
　　受即領受之義，水泡即浮漚也。謂水因風動，或因物系忽爾成泡，須臾即沒。以譬眾生
所受苦樂之事，亦如水泡起滅無常也。

<xa>想如陽焰喻</xa>
<pb n="147"/>
　　想即想念之義，陽焰即日光也。謂遠望曠野，日光發焰如水溶漾，而實非水，渴者想為
水。故以譬眾生妄想，亦如陽焰本無實體，因念成想，皆是虛妄也。

<xa>行如芭蕉喻</xa>
　　行即造作之義，謂芭蕉體是危脆之物，無有堅實。以譬眾生造作諸行，亦如芭蕉之虛脆
而無堅實也。

<xa>識如幻事喻</xa>
　　識即分別之義，幻事即幻術之事也。謂如幻巾為馬，幻草木為人，皆幻力所成，本無實
體。以譬眾生識心分別諸法，皆隨境生滅，亦無有實也。

<xa>轉色蘊成戒身</xa>
　　色蘊者，即眼、耳、鼻、舌、身，諸根積聚之名。戒，防止身三、口四之法。謂眾生若
能持戒堅固，得身清淨，則戒體成就，無持無犯，此即轉色蘊而成戒身也。（身三者，殺、
盜、婬也。口四者，妄言、綺語、惡口、兩舌也。）

<xa>轉受蘊成定身</xa>
　　受蘊者，即六識領納六塵積聚之名。定即正定也。謂眾生若能修習無漏禪定，則根塵泯
淨離諸散亂，此即轉受蘊而成定身也。（六識者，眼識、耳識、鼻識、舌識、身識、意識也
。六塵者，色塵、聲塵、香塵、味塵、觸塵、法塵也。無漏者，謂不漏落三界生死也。）

<xa>轉想蘊成慧身</xa>
　　想蘊者，即意識思想六塵積聚之名。慧即智慧也。謂眾生若能悟諸妄想皆是虛妄生滅，
則意地明淨，照了無礙，此即轉想蘊而成慧身也。

<xa>轉行蘊成解脫身</xa>
　　行蘊者，即造作種種諸業積聚之名，因此業行而有累縛也。解脫即自在之義。謂眾生若
能不作諸業，則脫其累縛而得自在，此即轉行蘊而成解脫身也。

<xa>轉識蘊成解脫知見身</xa>
<pb n="148"/>
　　識蘊者，即和合積聚之名。解脫知見者，知屬智，知見屬眼見，即無生智眼自在照了也
。謂眾生若能照了識心，皆是虛妄分別，則無生之智眼自在明瞭，此即轉識蘊而成解脫知見
身也。

<xa>轉色蘊成法身</xa>
　　色即質礙之義。謂佛身相好，無邊音聲，無見頂相，悉由轉色蘊而成，故云轉色蘊成法
身也。

<xa>轉受蘊成解脫</xa>
　　受即領受之義。謂佛無量廣大自在法樂，悉由轉受蘊而成，故云轉受蘊成解脫也。

<xa>轉想蘊成解脫</xa>
　　想即想念之義。謂如來以無礙智，辯說一切諸法之相，無不自在，悉由轉想蘊而成，故
云轉想蘊成解脫也。

<xa>轉行蘊成解脫</xa>
　　行以遷流生滅為義，謂如來神通變現，以清淨法攝化大眾生，令得自在，悉由轉行蘊而
成，故云轉行蘊成解脫也。

<xa>轉識蘊成般若</xa>
　　識即了別之義。梵語般若，華言智慧。謂如來大圓鏡智，平等性智，妙觀察智，成所作
智，無不自在，以由轉識蘊而成，故云轉識蘊成般若也。（大圓鏡智者，如來真智，猶大圓
鏡也。平等性智者，如來性智觀法平等也。妙觀察智者，如來妙智善觀諸法也。成所作智者
，如來真智成所作事也。）

<xa>自相</xa>
　　自相者，即色身諸法自相，謂堅是地相，濕是水相，暖是火相，動是風相，各別不同故
也。

<xa>共相</xa>
<pb n="149"/>
　　共相者，即色身諸法和合之相也。謂此色身皆從地、水、火、風，和合為相也。

<xa>所依能依相</xa>
　　所依能依相者，謂色身。四大種子是所依相，四大造色是能依相也。（四大者，地大、
水大、火大、風大也。造色者，即眼、耳、鼻、舌、身諸根也。）

<xa>受用相</xa>
　　受用相者，謂眼等諸根，有增上力故，而外諸色塵境界得生，即有苦、樂、逆、順受用
之相也。

<xa>業相</xa>
　　業相者即業行之相，謂色身能作種種業行之相，故一切業行，皆依色身攝受增長也。

<xa>憂受</xa>
　　謂心於違情之境，而受煎逼之憂，是名憂受。

<xa>喜受</xa>
　　謂心於順情之境，而受忻悅之喜，是名喜受。

<xa>苦受</xa>
　　謂身於違情之境，而受逼迫之苦，是名苦受。

<xa>樂受</xa>
　　謂身於順情之境，而受安逸之樂，是名樂受。

<xa>捨受</xa>
　　謂心於不違不順之境，而受無苦無樂、無憎無愛之捨，是名捨受。

<xa>信根</xa>
　　謂信於正道及助道法，則能出生一切無漏禪定解脫，是名信根。（正道者，即四念處觀
<pb n="150"/>
也。助道者，即五停心之觀也。無漏者，因修禪定不落生死也。）

<xa>精進根</xa>
　　謂既信四念處正觀及諸助道善法，倍策精進，勤求不息，是名精進根。

<xa>念根</xa>
　　謂但念正道及諸助道，一心觀想，不令邪妄得入，是名念根。

<xa>定根</xa>
　　謂攝心正道及諸助道，一心寂定，相應不散，是名定根。

<xa>慧根</xa>
　　謂四念處之慧，為定法所攝，內性自照，不從他知，是名慧根。

<xa>信力</xa>
　　謂信正道及助道法，若信根增長，則能遮諸煩惱，不為偏小諸疑所動，故名信力。

<xa>精進力</xa>
　　謂行此正道及助道法時，若精進根增長，則能除身心懈怠，成辦出世之法，是為精進力
。

<xa>念力</xa>
　　謂念正道及助道法，若念根增長，則能破諸邪想，成就一切出世正念功德，是為念力。

<xa>定力</xa>
　　謂攝心正道及助道法，若定根增長，則能破諸亂想，發諸事理禪定，是為定力。（事理
禪定者，事即色界、無色界、禪定也。理即聲聞等依理修習所發禪定是也。）

<xa>慧力</xa>
　　謂四念處之慧，照了一切諸法，若慧根增長，則能除一切邪妄之執，破一切偏小之慧，
<pb n="151"/>
故名慧力。

<xa>眼識</xa>
　　謂眼根由對色塵即生其識，此識生時，但能見色，是名眼識。

<xa>耳識</xa>
　　謂耳根由對聲塵即生其識，此識生時，但能聞聲，是名耳識。

<xa>鼻識</xa>
　　謂鼻根由對香塵即生其識，此識生時，但能嗅香，是名鼻識。

<xa>舌識</xa>
　　謂舌根由對味塵即生其識，此識生時，但能嘗味，是名舌識。

<xa>身識</xa>
　　謂身根由對觸塵即生其識，此識生時，但能覺觸，是名身識。

<xa>業識</xa>
　　業識者，即根本無明之惑也。謂本覺心源，初無動相，以不覺故，動為業識。論云：以
依不覺故心動，說名為業。是也。

<xa>轉識</xa>
　　轉識者，亦名見相，謂依前業識初動之相，轉成能見，即此能見初動之相，是名轉識。
論云：以依動故能見，不動則無見。是也。

<xa>現識</xa>
　　謂有能見，則一切境界妄現。此之境界，如鏡之明，能現色像，是名現識。論云：以依
能見，故境界妄現。是也。

<xa>智識</xa>
<pb n="152"/>
　　謂於前現識之相，不了自心所現，故起分別染淨之智，是名智識。論云：依於境界心起
分別。是也。

<xa>相續識</xa>
　　謂依前分別境界起念相續，無有間斷，是名相續識。論云：依於智故，生其苦樂，覺心
起念，相應不斷。是也。

<xa>天耳通</xa>
　　天耳通者，謂於世間一切眾生苦樂、憂喜、種種音聲，悉能聞也。

<xa>天眼通</xa>
　　天眼通者，謂於世間一切種種形色，及諸眾生，死此生彼，苦樂之相，悉能見也。

<xa>宿命通</xa>
　　宿命通者，謂於自身、他身，多生所行之事，悉能知也。

<xa>他心通</xa>
　　他心通者，謂於他人心中思惟種種善惡之事，悉能了知也。

<xa>神足通</xa>
　　（亦名如意通），神足通者，謂隨意變現，飛行自在，一切所為，無有障礙也。

<xa>道通</xa>
　　道即道理，謂證中道之理，而能起用，無心應物，緣化萬有，猶如影像，水月空華，無
有定體，是名道通。

<xa>神通</xa>
　　神即心神，謂靜心照物，宿命記持，種種分明，皆隨定力，無有障礙，是名神通。

<xa>依通</xa>
<pb n="153"/>
　　依即依憑，謂依憑術法，任意無礙，如乘符往來，藥餌靈變之類，是名依通。（乘符往
來，藥餌靈變，皆神僊之術也。）

<xa>報通</xa>
　　謂鬼神先知，諸天變化，中陰了生，神龍隱變，是名報通。（中陰了生者，謂人死之後
，未曾託生，於中陰中，即能了知託生之處也。）

<xa>妖通</xa>
　　謂狐狸老變，木石精化，附傍人神，聰慧奇異，是名妖通。

<xa>足不履地</xa>
　　謂身能飛行，履空如地，是為足不履地。

<xa>知人心命</xa>
　　謂能知他人之心，行善行惡，生善處惡處，是為知人心命。

<xa>回眼千里</xa>
　　謂於天下眾生之類，若好若丑，城郭屋舍，山岩樹木，回眼之時，無有遠近，皆悉能見
，是為回眼千里。

<xa>呼名即至</xa>
　　謂於天下男女，及象馬鉅細等聲，無不能聞，若有呼其名者，或遠或近，隨即而至，是
為呼名即至。

<xa>石壁無礙</xa>
　　謂於天下週旋往來，山河石壁，無所障礙，是為石壁無礙。

<xa>通達</xa>
　　通達者，謂菩薩由此後得智，而能於觀心中所知所見境界，一切諸法皆悉無礙也。

<pb n="154"/>
<xa>隨念</xa>
　　隨念者，亦名憶持，謂菩薩由後得智，於前觀心中通達諸法境界之相，出觀之後，皆能
隨念憶持不失也。

<xa>安立</xa>
　　安立亦名成立，謂菩薩由後得智，於所通達諸法境界，能立正教，令他修行也。

<xa>和合</xa>
　　和合亦名相雜，謂菩薩由後得智，於先所緣一切諸法和合相雜境界，而能觀察照了。由
此觀察，即得轉一切煩惱而依菩提也。

<xa>如意</xa>
　　如意者，謂菩薩由後得智，既得轉煩惱依菩提，故於一切所欲，皆悉隨意，如轉大地作
黃金等是也。（轉猶變也。）

<xa>地輪三昧</xa>
　　地有二義：一住持不動，二出生萬物。謂行者修習禪定三昧，若證未到地定，頓覺身心
相空，泯然入定。定法持心，如地不動，由未到地，出生初禪種種功德，亦猶地之能生物也
，是名地輪三昧。（未到地定者，謂於欲界中修禪，身雖未到初禪，而已得初禪定也。）

<xa>水輪三昧</xa>
　　水有二義：一潤漬生長，二體性柔軟。謂行者修習禪定三昧，於地輪中，若證水輪三昧
，即發諸禪種種功德，定水潤心，善根增長，即潤漬之義。由得定故，身心濡軟，折伏高慢
，隨順善法，即柔軟之義，是名水輪三昧。

<xa>風輪三昧</xa>
　　風有三義：一遊空無礙，二鼓動萬物，三能破壞。謂行者修習禪定三昧，發相似智慧無
礙方便，如風游空，一切無礙，既得智慧無礙方便，即能擊發種種出世善根，功德生長，如
風之鼓動萬物。由此之智慧無礙方便，即能摧破一切諸見煩惱，亦由風之破壞於物，是名風
輪三昧。（相似智慧者，謂於初果已上所得智慧，由未真證，故名相似。）
<pb n="155"/>

<xa>金沙輪三昧</xa>
　　金則譬真，沙喻無著，謂行者修習禪定三昧，若破見、思惑，明發真慧，無染無著，則
得道果。若是菩薩，即能破一切塵沙煩惱，是名金沙輪三昧。（果即初果、二果、三果也。
）

<xa>金剛輪三昧</xa>
　　金剛體堅用利，能摧碎諸物。謂行者修習禪定三昧，不為妄惑所侵，能斷一切結使，成
阿羅漢。若在菩薩，即能破無明惑，證一切種智，是名金剛輪三昧。（結使，即三界見、思
惑也。梵語阿羅漢，華言無學。一切種智，即佛智也。）

<xa>生因</xa>
　　生因者，即業惑也。謂諸眾生因業惑而生此身，如諸草木種子，依地而生也。

<xa>和合因</xa>
　　和合因者，如善法與善心和合，不善法與不善心和合，無記法與無記心和合也。（無記
法，即不善不惡之法也。）

<xa>住因</xa>
　　住因者，謂如屋有柱則不傾墮，山河樹木因大地故，而得住立。蓋謂一切眾生，皆依四
大煩惱而住也。（四大者，地大、水大、火大、風大也。）

<xa>增長因</xa>
　　增長因者，謂眾生因衣服飲食等，能令身根增長。如外草木種子，火所不燒，鳥所不食
，則得增長。又如因父母故，子得增長也。

<xa>遠因</xa>
　　遠因者，謂如人因咒力，鬼不能傷，毒不能中。依憑國王，無有盜賊。如水、鑽、人為
酥遠因，如名色等為識遠因，父母精血為眾生遠因也。（水鑽人者，謂取酥時，以水和乳，
而人用鑽攪之，三事備具，然後成酥也。）
<pb n="156"/>

<xa>異熟果</xa>
　　謂諸眾生現世作不善業，則招來世惡趣之果。若作有漏善業，則招來世善趣之果。以其
異世成熟，是名異熟果。（不善法者，殺、盜、婬、妄也。惡趣者，修羅、餓鬼、畜生、地
獄也。有漏善法者，漏即三界之惑，雖修人天之善，未能斷惑故也。善趣者，人、天二道也
。）

<xa>等流果</xa>
　　等即同等，流即流類。謂諸眾生，由修不善，故樂住不善，則不善之業轉多。若修善法
，故樂住善法，則善法增長。果隨業轉，業與果同，業果相似，是名等流果。

<xa>離系果</xa>
　　離系者，遠離繫縛也。謂諸眾生，因修八正道，而遠離煩惱，不受果報，是名離系果。
（八正道者，正見、正思惟、正語、正業、正命、正精進、正念、正定也。）

<xa>士用果</xa>
　　士用者，士夫所用也。謂於世間諸法，隨依一種，起士夫用，如營農、商、賈、書算、
計數等事，由依此故，農者，因稼而成熟。商者，因貨而獲利，是名士用果。

<xa>增上果</xa>
　　增上者，謂根身有增上勝力也。如眼根雖有見性，若無眼識緣境，則無照用之力。是故
根識和合而成一切事果。耳、鼻、舌、身、意諸根識，亦由和合照境而成諸事，是故諸根各
有增上勝力，是名增上果。

<xa>識</xa>
　　識者，謂初入胎，阿賴耶現行之識種也。以由過去無明業行為因，而此識與父母三緣和
合，乃有色身增長，是為胎中現在果也。（梵語阿賴耶，華言藏識。）

<xa>名色</xa>
　　色即識心，色即羯邏藍也。此之名色，是胎中初七日之形位，諸根未成之稱，即五蘊肉
<pb n="157"/>
團之體，是為胎中現在果也。（梵語羯邏藍，華言凝滑。五蘊者，色蘊、受蘊、想蘊、行蘊
、識蘊也。）

<xa>六入</xa>
　　六入者，即六根也。謂四七日後，六根漸漸增長，滿足此之六根，能入諸塵，故名為入
，是為胎中現在果也。（六根者，眼根、耳根、鼻根、舌根、身根、意根也。）

<xa>觸</xa>
　　謂六根成就，十月滿足，而出於胎。身根觸風而知寒熱，故名為觸，是為出胎現在果也
。

<xa>受</xa>
　　謂出胎之後，諸根領納前境好惡等事，故名為受，是為出胎現在果也。

<xa>生死不能縛</xa>
　　生死即五陰起滅輪轉之相也。眾生為生死所縛，菩薩不為生死所縛，故云生死不能縛。

<xa>境相不能縛</xa>
　　境相即一切境界之相也。菩薩離凡，雖見一切境界而不生著，故云境相不能縛。

<xa>現惑不能縛</xa>
　　現惑即現前分別之見也。菩薩於所見之境不著，而能見之心亦無，故云現惑不能縛。

<xa>有不能縛</xa>
　　有即一切有為之法，皆所見之相也。菩薩離凡，所見皆空，而無所著，故云有不能縛。

<xa>惑不能縛</xa>
　　惑即無明煩惱也。菩薩了妄即真，無明即是菩提，無著無不著，故云惑不能縛。（梵語
菩提，華言道。）

<pb n="158"/>
<xa>小教</xa>
　　此教以隨機故，但說人空，不明法空。縱少說法空，亦不明顯。但依六識、三毒建立染
淨根本，未盡法源，唯論小乘，名為小教。（六識者，眼識、耳識、鼻識、舌識、身識、意
識也。三毒者，貪毒、嗔毒、癡毒也。）

<xa>始教</xa>
　　（亦名分教），此教未盡大乘法理，名之為始。不言定性聲聞，無性闡提作佛，故亦名
分。於中廣說法相，少說法性，抉擇分明，是大乘之初，名為始教。（定性聲聞者，其性決
定不樂大乘也。闡提，梵語具雲一闡提，華言信不具。）

<xa>終教</xa>
　　（亦名實教），此教言定性聲聞，無性闡提，悉當成佛，方盡大乘至極之說，名之為終
，以稱實理，亦名為實。於中少說法相，多說法性，雖說法相，亦會歸性，是大乘之終極，
名為終教。

<xa>頓教</xa>
　　此教明一念不生，即名為佛。不依地位漸次而說，名之為頓。於中不說法相，唯明真性
，一切所有，唯是妄想；一切法界，唯是絕言，名為頓教。

<xa>圓教</xa>
　　此教所說，唯是無盡法界，性海圓融，緣起無礙，相即相入，如帝網珠，重重無盡，於
中明一位即一切位，一切位即一位，故十信滿心，即成正覺，名為圓教。（帝網珠者，謂帝
釋殿前千珠寶網，光相交映，互攝無礙也。十信者，信心、念心、精進心、慧心、定心、不
退心、護法心、迴向心、戒心、願心也。）

<xa>有相教</xa>
　　謂如來於十二年前，廣制眾戒，皆是因果實有之法，小乘於此得道，是名有相教。（十
二年前者，即說阿含等經之時也。）

<xa>無相教</xa>
<pb n="159"/>
　　謂如來說四阿含經後，即說般若空慧法門，空諸有相。小乘解空得道，是名無相教。（
梵語般若，華言智慧。）

<xa>抑揚教</xa>
　　謂如來說淨名、思益等經，抑挫小果聲聞，褒揚大乘菩薩，是名抑揚教。

<xa>同歸教</xa>
　　謂如來說般若之後，涅槃之前，說法華經以會三歸一，萬善悉向菩提，是名同歸教。（
會三歸一者，會合聲聞、緣覺、菩薩三乘而歸於一佛乘也。梵語菩提，華言道。）

<xa>常住教</xa>
　　謂如來說涅槃經，明一切眾生皆有佛性，一闡提輩皆得作佛，廣談佛性，剩演圓常，是
名常住教。（闡提，梵語具雲一闡提，華言信不具。）

<xa>四諦教</xa>
　　謂佛於阿含經說苦、集、滅、道四諦之法，為令聲聞之人修此而悟真空涅槃之理，是名
四諦教。（梵語涅槃，華言滅度。）

<xa>無相教</xa>
　　謂佛於般若經中，說諸空慧法門，空諸有相，為令二乘悟大乘法空，是名無相教。（二
乘者，聲聞乘、緣覺乘也。）

<xa>觀行教</xa>
　　謂佛於華嚴經中，說諸觀行法門，行列排布，種種修因證果之理，為令眾生觀察修行，
是名觀行教。

<xa>安樂教</xa>
　　謂佛於涅槃經中，說常樂我淨四德，常住寂滅之理，為令眾生得大安樂，是名安樂教。

<xa>守護教</xa>
<pb n="160"/>
　　謂佛於大集經中，說守護正法，為令眾生保持不失，是名守護教。

<xa>人天教</xa>
　　謂如來始初成道，先為提謂長者，說人天戒善，乃是因緣果報，實有之法，是名人天教
。

<xa>有相教</xa>
　　謂如來說阿含經時，廣制眾戒，皆是因果實有之法，小乘之人，持之而得道果，是名有
相教。

<xa>無相教</xa>
　　謂如來說四阿含經後，談般若空慧法門，空諸有相，為令小乘之人解空得道，是名無相
教。（四阿含者，長阿含、中阿含、增壹阿含、雜阿含也。）

<xa>同歸教</xa>
　　謂如來於般若之後，涅槃之前，說法華經以會三歸一，萬善悉向菩提，是名同歸教。（
會三歸一者，會聲聞乘、緣覺乘、菩薩乘，同歸佛乘也。梵語菩提，華言道。）

<xa>常住教</xa>
　　謂如來說涅槃經，明一切眾生皆有佛性，一闡提輩皆得作佛，廣談佛性，剩演圓常，是
名常住教。（梵語一闡提，華言信不具。）

<xa>理本一味，殊途同歸</xa>
　　謂佛所說諸法，理本無二，隨機異解，故有殊途。機見雖殊，終歸一實，故不分也。

<xa>一音普應，一雨普滋</xa>
　　謂佛一音說法，平等普應，大小機器，皆得利益。如大地草木，一雨普滋，故不分也。

<xa>原佛本意，為一事故</xa>
　　謂佛本為大事因緣，出現於世，開示眾生，咸得作佛。法華經云：我此九部法，隨順眾
<pb n="161"/>
生說，入大乘為本。佛意如斯，故不分也。（九部者，一契經、二重頌、三諷頌、四因緣、
五本事、六本生、七希有、八譬喻、九論議也。）

<xa>隨一一文，眾解不同</xa>
　　謂如佛說無常法，或以生滅為無常，或以不生不滅為無常，法本是一，機解不同，故不
分也。

<xa>多種說法，成枝流故</xa>
　　謂法欲滅時，有多種異說，恐混純源之一味，成差別之枝流，故不分也。

<xa>資糧位</xa>
　　謂十住、十行、十迴向諸位菩薩，以福德智慧為助道資糧，故名資糧位。（十住者，發
心住、治地住、修行住、生貴住、方便具足住、正心住、不退住、童真住、法王子住、灌頂
住也。十行者，歡喜行、饒益行、無嗔恨行、無盡行、離癡亂行、善現行、無著行、尊重行
、善法行、真實行也。十迴向者，救一切眾生離眾生相迴向、不壞迴向、等一切佛迴向、至
一切處迴向、無盡功德藏迴向、隨順平等善根迴向、隨順等觀一切眾生迴向、真如相迴向、
無縛解脫迴向、法界無量迴向也。）

<xa>加行位</xa>
　　謂四加行位菩薩，由得福智資糧，加功用行，而入見道，住真如性，是名加行位。（四
加行者，暖、頂、忍、世第一也。見道即歡喜地菩薩位也。）

<xa>通達位</xa>
　　（亦名見道位），謂初地菩薩，體會真如智照，於理得見中道，故名通達位。（初地，
即歡喜地也。）

<xa>修習位</xa>
　　謂第二地至第十地菩薩，得見道已，為斷除障而復修習根本之智，故名修習位。（第二
地至第十地者，離垢地、發光地、焰慧地、難勝地、現前地、遠行地、不動地、善慧地、法
雲地也。根本智者，即菩薩親證本有之智也。）
<pb n="162"/>

<xa>究竟位</xa>
　　謂妙覺，佛證此果位，最極清淨，更無有上，故名究竟位。（妙覺者，自覺覺他，覺行
圓滿，不可思議也。）

<xa>息苦生</xa>
　　謂菩薩以願力、自在力，於饑饉世，受大魚等身，以肉救濟一切眾生；於疾病世，為大
醫王，救治眾生；於刀兵世，為大力主，以善方便誠信之言，等心救濟，息於戰諍；於繫縛
鞭打逼迫之處，為息惱故，生於王家，以正法化邪見眾生；於外道奉事天神，造諸惡行之家
，亦生彼處，斷彼邪見及諸惡行。如是無量生處，悉皆往生，是名息苦生。

<xa>隨類生</xa>
　　謂菩薩以願力、自在力，於種種眾生，天龍、鬼神、阿修羅等，及諸外道邪見惡行等類
，菩薩悉生其中，為其導首，引令入正，及以善法，廣為宣說，是名隨類生。

<xa>勝生</xa>
　　謂菩薩示現、受生於壽命色力果報，勝過一切天人，是名勝生。

<xa>增上生</xa>
　　謂菩薩從淨心住，乃至最上菩薩住，在所受生而獨殊勝於閻浮提，自在受生，乃至大自
在究竟地，一切受生處，於中最為奇特，是名增上生。（淨心住者，即十地中第七地也。此
地菩薩離諸惑業，故名淨心。最上菩薩住，即第十法雲地也。居九地之上，故名最上。梵語
閻浮提，華言勝金洲。大自在究竟地者，即色界天主所住處也。）

<xa>最後生</xa>
　　謂最上菩薩住受生時，求證菩提萬行，滿足生剎利婆羅門家，得阿耨多羅三藐三菩提，
作一切佛事，是名最後生。（梵語菩提，華言道。梵語剎利，華言田主，即王種也。梵語婆
羅門，華言淨行。梵語阿耨多羅三藐三菩提，華言無上正等正覺。）

<xa>憐愍相</xa>
<pb n="163"/>
　　謂菩薩以慈悲菩提之心，愍念一切眾生，廣行方便，饒益攝受，是為憐愍相。

<xa>愛語相</xa>
　　謂菩薩能於一切佛法，巧妙宣說，柔言軟語，令諸眾生，而得正信，是為愛語相。

<xa>勇健相</xa>
　　謂菩薩為眾生故，於諸難行苦行而悉行之，不生退屈，是為勇健相。

<xa>開手相</xa>
　　開手者，開手以物與人也。謂菩薩悲願深重，能行佈施，濟貧拔苦，而以財慧普攝一切
，是為開手相。

<xa>釋義相</xa>
　　謂菩薩為眾生故，施無礙辯，解經釋義，以最上法而攝受之，是名釋義相。

<xa>壽命自在</xa>
　　謂菩薩成就法身慧命，了無生死壽夭，延萬劫不為長，促一念不為短。但為度脫有情，
以諸方便，而隨機示現長短壽命之相，其心無所罣礙，是為壽命自在。

<xa>生自在</xa>
　　謂菩薩為度脫有情，以大悲心隨類受生，饒益一切，處天宮不為樂，入地獄不為苦，去
住無礙，是名生自在。

<xa>業自在</xa>
　　謂菩薩萬行具足，悲智雙運，或現神通，或說妙法，或入禪定，或修苦行，所作行業，
但為利他，縱任無礙，是為業自在。

<xa>覺觀自在</xa>
　　初心曰覺，細心曰觀，謂菩薩或修禪觀之行，或起利生之心，雖有思惟，離諸散亂，隨
願度生，平等無礙，是為覺觀自在。
<pb n="164"/>

<xa>眾具果報自在</xa>
　　謂菩薩因行深廣，果報殊勝，於一切所須之具，不假營為，自然周足，心無染礙，是為
眾具果報自在。

<xa>不活畏</xa>
　　謂初學菩薩，雖行佈施之行，而不能盡己所有，又恐自己不能過活，是名不活畏。

<xa>惡名畏</xa>
　　謂初學菩薩，雖欲與眾生同事而攝化之，入諸酒肆等，恆懼譏謗，不得似大菩薩安行自
若，是名惡名畏。（同事者，同其所作，即酒肆等事也。若大菩薩證果之後，以同事攝諸眾
生，逆行順化，屠坊酒肆，無往不可，所以安行自若也。）

<xa>死畏</xa>
　　謂初學菩薩，雖欲運廣大心，內外俱施，然有時施以財物，而於身命顧惜，不能自捨，
是名死畏。（內外施者，內則身命等，外則財物等也。）

<xa>惡道畏</xa>
　　謂初學菩薩，懼生惡道，於不善法分別對治，令其不生，是名惡道畏。

<xa>大眾威德畏</xa>
　　謂初學菩薩，或於王庭執理之處，或於善解法義人前，申宗敵論，唯恐有失，是名大眾
威德畏。

<xa>資糧位</xa>
　　資糧位者，如人遠行，必齎糧以為路資也。其位有三：一、五停心，二、別相念，三、
總相念。若欲出於三界，必以此三種觀法，而為資糧也。（五停心者，一多貪眾生不淨觀、
二多嗔眾生慈悲觀、三多散眾生數息觀、四愚癡眾生因緣觀、五多障眾生念佛觀。別相念、
總相念者，謂四念處：一觀身不淨，二觀受是苦，三觀心無常，四觀法無我。若各觀察，則
名別相念；若總觀察，則名總相念。三界者，欲界、色界、無色界也。）
<pb n="165"/>

<xa>加行位</xa>
　　加行位者，其位有四：一、暖位。（如木鑽火，未見火出，先得暖相，以喻加行位人，
未見智火，已得暖相。）二、頂位。（觀行轉明，如登山頂，悉皆明瞭。）三、忍位。（忍
即忍可之義，謂於苦、集、滅、道，四諦之法忍可而樂修也。）四、世第一位。（於理雖未
能證，而於世間最勝。）謂此四位加功用行，取證道果也。

<xa>見道位</xa>
　　見道位者，即聲聞初果也。謂斷三界見惑，而見真空之理，故名見道也。（初果，即須
陀洹也。）

<xa>修道位</xa>
　　修道位者，謂修四諦道法，斷欲界思惑，而證第二、第三果，故名修道也。（第二果即
斯陀含，第三果即阿那含也。）

<xa>無學位</xa>
　　無學位者，即聲聞第四果阿羅漢也。此位斷三界見、思惑盡，真理究竟，無法可學，故
名無學也。（梵語阿羅漢，華言無學，又云無生。）

<xa>阿若憍陳如</xa>
　　梵語阿若，華言已知，此其名也；梵語憍陳如，華言火器，此其姓也。以其是婆羅門種
，由先世事火，故云火器，乃佛之舅氏也。（梵語婆羅門，華言淨行。事火者，法華文句云
：火有二義，照也，燒也。照則暗不生，燒則物不生，所以事之因為姓也。）

<xa>頞鞞</xa>
　　梵語頞鞞，華言馬勝，亦云馬師，乃佛之家族也。

<xa>跋提</xa>
　　梵語跋提，華言小賢，乃佛之家族也。

<pb n="166"/>
<xa>十力迦葉</xa>
　　梵語迦葉，又云婆敷（無翻），亦佛之舅氏。非大迦葉，亦非三迦葉也。（大迦葉，即
摩訶迦葉。三迦葉，即優樓頻羅迦葉、那提迦葉、伽耶迦葉也。）

<xa>拘利太子</xa>
　　拘利太子，乃斛飯王之長子，即佛之從兄弟也。

<xa>決定聲聞</xa>
　　謂久習小乘，積劫功圓而證得小果，是名決定聲聞。

<xa>退道聲聞</xa>
　　謂此聲聞本習大乘，積劫修道中間，為猒生死，退大道心，取證小果，是名退道聲聞。

<xa>應化聲聞</xa>
　　謂諸佛、菩薩為前二種聲聞故，內秘佛、菩薩之行，外見聲聞之形，引誘小乘，令入大
乘，是名應化聲聞。

<xa>增上慢聲聞</xa>
　　謂猒居生死，欣樂涅槃，修習小乘，以少為足，未得謂得，未證謂證，是名增上慢聲聞
。

<xa>大乘聲聞</xa>
　　謂以佛道聲，令一切聞，不住化城，終歸寶所，是名大乘聲聞。（化城者，無而焂有，
名化防非，禦敵名城，以喻小乘涅槃，能防見、思之非，而御生死之敵也。寶所即大乘實相
之理也。）

<xa>定性聲聞</xa>
　　因果不易，名曰定性，聞佛聲教而得覺悟名曰聲聞，謂惟習聲聞之因，而證聲聞之果，
更不進求佛道，是名定性聲聞也。

<pb n="167"/>
<xa>定性緣覺</xa>
　　謂觀因緣生滅之法，覺悟真空之理，故曰緣覺。謂唯習緣覺之因，而證緣覺之果，更不
進求佛道，是名定性緣覺也。

<xa>菩薩性</xa>
　　菩薩，梵語具雲菩提薩埵，華言覺有情。謂菩薩悲智雙運，冤親等觀，廣利眾生，證菩
提果，是名菩薩性也。

<xa>不定性</xa>
　　謂遇緣熏習，修行不定，若近聲聞而習聲聞法，若近緣覺而習緣覺法，若近菩薩而習菩
薩法，各隨所習而成其性，是名不定性也。

<xa>無種性</xa>
　　無種者，無善種也。謂人撥無因果，不受化度，甘溺生死，不求解脫，是名無種性也。
（撥者，絕也。）

<xa>中般涅槃</xa>
　　中即中陰，亦名中有，以人死之後，未得託生之識身也。梵語般涅槃，華言滅度。謂此
阿那含從欲界沒，生色界時，於色界中有身，便斷上地餘惑，證阿羅漢，得般涅槃也。（上
地，即無色界也。）

<xa>生般涅槃</xa>
　　生者，於色界受生也。謂此阿那含於欲界得第三果已，從欲界沒，生於色界，便斷上地
餘惑，得阿羅漢，入般涅槃也。

<xa>有行般涅槃</xa>
　　有行，即加功用行也。謂此阿那含於欲界得第三果已，從欲界沒，生於色界，不能速疾
趣涅槃果，更經多時勤修加行，方斷上地餘惑，得阿羅漢，入般涅槃也。

<xa>無行般涅槃</xa>
<pb n="168"/>
　　無行即不加功行也。謂此阿那含於欲界得第三果已，從欲界沒，生於色界，更經多時，
不能加功用行，懈怠慢縱，任運經久，方斷上地餘惑，得阿羅漢，入般涅槃也。

<xa>上流般涅槃</xa>
　　上即無色界，流即流行。謂此阿那含，從欲界沒，生於色界，不能便證涅槃，要須流行
色界餘天之中，次第生已，方斷上地餘惑，得阿羅漢，入般涅槃也。（餘天，即色界初禪後
，二禪、三禪、四禪天也。）

<xa>初果八萬劫迴心</xa>
　　初果即須陀洹也。謂斷三結之惑，而得此果。超四惡趣，於人天中七返受生，方斷諸苦
，入於涅槃，過八萬劫，當得無上正等菩提，是名初果迴心。（梵語須陀洹，華言預流，謂
出凡流而預聖流也。三結者，身見、戒取、疑，即三界見惑也。四惡趣者，修羅趣、餓鬼趣
、畜生趣、地獄趣也。七返者，天上人間，共七番也。梵語涅槃，華言滅度。）

<xa>二果六萬劫迴心</xa>
　　二果即斯陀含也。謂斷欲界六品思惑，而得此果，於天人中一番受生，方斷諸苦，入於
涅槃，過六萬劫，當得無上正等菩提，是名二果迴心。（梵語斯陀含，華言一往來，謂一生
天上，一生人間，得證涅槃也。六品思惑者，眼、耳、鼻、舌、身五根對色、聲、香、味、
觸五塵而起貪愛之心曰思。此惑有九品，今雲六品者，謂斷九品中前之六品也。）

<xa>三果四萬劫迴心</xa>
　　三果即阿那含也。謂斷五下分結，而得此果，更不受生，過四萬劫，當得無上正等菩提
，是名三果迴心。（梵語阿那含，華言不來。謂不來欲界受生也。五下分結者，即欲界貪、
嗔、身見、戒取、疑也。）

<xa>四果二萬劫迴心</xa>
　　四果即阿羅漢也。謂永斷三界貪慾瞋恚愚癡之惑，而得此果，過二萬劫，當得無上正等
菩提，是名四果迴心。（梵語阿羅漢，華言無生。謂斷見、思惑盡，更不受三界生也。）

<xa>五果十千劫迴心</xa>
<pb n="169"/>
　　五果即辟支佛也。謂永斷三界貪慾瞋恚愚癡之惑，而得此果，過十千劫，當得無上正等
菩提，是名五果迴心。（辟支，梵語具雲辟支迦羅，華言緣覺。）

<xa>戒身</xa>
　　謂二乘因持無作之戒，戒法成就，證得此身，故名戒身。（二乘者，聲聞乘、緣覺乘也
。無作戒者，不作意持，任運無犯，名無作戒也。）

<xa>定身</xa>
　　謂二乘因修無漏淨禪，得證此身，故名定身。（無漏者，不漏落生死也。淨禪者，謂因
修禪定，能斷諸漏，漏即三界煩惱，既無煩惱，心則清淨，故名無漏淨禪也。）

<xa>慧身</xa>
　　謂二乘因修無漏智慧，得證此身，故名慧身。（無漏智慧者，即是觀十二因緣，及觀四
諦之智慧也。修此智慧者，即能斷三界煩惱，出離有漏生死也。）

<xa>解脫身</xa>
　　解縛得脫，故名解脫。有二種：一者，有為解脫，謂以無漏智慧，斷有漏煩惱。二者，
無為解脫，謂一切煩惱，滅盡無餘，煩惱既盡，理本無為。由二種解脫，得證此身，故名解
脫身。

<xa>解脫知見身</xa>
　　知以智知，見以眼見，謂二乘因此智眼於一切法知覺照了，當體即空，悉皆如幻，得證
此身，故名解脫知見身。

<xa>阿濕縛窶沙論師</xa>
　　梵語阿濕縛窶沙，華言馬鳴。摩訶衍論云：過去世中，有一大王，名曰輪陀，有千白鳥
，皆悉好聲，若鳥出聲，大王增德，若不出聲，大王損德。如是諸鳥，若見白馬，則出其聲
，若不見時，常不出聲。爾時大王，遍求白馬，終日不得。作如是言：若外道眾，能令此鳥
鳴者，都破佛教；若佛弟子，能令此鳥鳴者，都破外道。爾時菩薩用神通力，現千白馬，令
千鳥皆鳴，紹隆正法，令不斷絕，是故世尊，字此菩薩，名曰馬鳴。又本傳云：此師說法時
<pb n="170"/>
，能感群馬悲鳴，故號馬鳴。以其造起信論，大乘莊嚴等論，故稱論師。

<xa>那伽曷樹那論師</xa>
　　梵語那伽曷樹那，華言龍猛，舊翻龍樹。其母於樹下生之，因龍成其道，故號曰龍樹。
輔行云：龍樹之學廣通，天下無敵，欲謗佛經。龍接入宮一夏，但誦七佛經，自知佛法深妙
。遂出家，降伏外道，明第一義。以其作中觀、大智度等論，故稱論師也。

<xa>提婆論師</xa>
　　梵語提婆，華言天，乃龍樹弟子也。以其造百論、大丈夫等論，故稱論師。

<xa>鳩摩羅邏多論師</xa>
　　梵語鳩摩羅邏多，華言童受。以其闡揚論義，故稱論師。

<xa>室利邏多論師</xa>
　　梵語室利邏多，華言勝受。謂此論王，如日照世，能破諸暗，故稱論師。

<xa>受持</xa>
　　信力故，受念力故，持謂於如來言教，以堅固深信受之，於己憶持不忘，是為受持法師
。

<xa>讀經</xa>
　　對文曰讀，謂正心端坐，目睹經文，口宣句讀，是為讀經法師。

<xa>誦經</xa>
　　背文曰誦，謂習讀既熟，不須對文自然成誦，是為誦經法師。

<xa>解說</xa>
　　謂聖教之義難解，若能分明解釋，訓授於人，是為解說法師。

<xa>書寫</xa>
<pb n="171"/>
　　謂於諸佛經典，若能書寫廣傳，流通大法，是為書寫法師。

<xa>出家阿闍黎</xa>
　　出家阿闍黎者，即比丘剃度之師也。謂出家者，必須依師而得剃度。律云：所依得出家
者。是也。（梵語比丘，華言乞士。）

<xa>受戒阿闍黎</xa>
　　受戒阿闍黎者，即比丘受戒之師也。謂既得出家，必須依師求受戒法。律云：於受戒時
得作羯磨者。是也。（梵語羯磨，華言作法。）

<xa>教授阿闍黎</xa>
　　教授阿闍黎者，即比丘教授之師也。謂既得戒法，必須得師教授威儀。律云：從教授得
威儀者。是也。

<xa>受經阿闍黎</xa>
　　受經阿闍黎者，即比丘受經之師也。謂出家者，必須依師受習經文，解說義理。律云：
從所受經，得讀修妒路，若說義乃至一四句偈等。是也。（梵語修妒路，又云修多羅，華言
契經。）

<xa>依止阿闍黎</xa>
　　依止阿闍黎者，即比丘依止之師也。謂比丘度夏，當依師住，或依止作宿。律云：乃至
依住一宿者。是也。

<xa>戒行無失</xa>
　　謂比丘於如來所制戒律，常能堅守執持，無有毀犯過失，具是功德，方宜為人戒法之師
也。（梵語比丘，華言乞士。）

<xa>善建立法</xa>
　　謂比丘於諸戒律，善能建立一切法則，令人修學，無所違越，具是功德，方宜為人戒法
之師也。
<pb n="172"/>

<xa>善制立所學</xa>
　　謂比丘於律儀中當學之法，善能裁製安立，令無差謬，具是功德，方宜為人戒法之師也
。

<xa>善斷疑惑</xa>
　　謂比丘於所建立法則，及所當學，或眾有所疑，善能廣為開說，斷除其惑，令得如式修
持，具是功德，方宜為人戒法之師也。

<xa>教授出離</xa>
　　謂比丘以如來所制戒法教授於人，令其如法受持，成就聖道，出離生死，具是功德，方
宜為人戒法之師也。

<xa>無恥僧</xa>
　　謂毀犯禁戒，不守真風，形預僧流，行過俗務，是名無恥僧。

<xa>啞羊僧</xa>
　　謂於三藏教無所了達，譬如啞羊，無辯說用，是名啞羊僧。（三藏教者，經藏、律藏、
論藏也。）

<xa>朋黨僧</xa>
　　謂好於游散，惟務斗諍，善生機巧，結構朋黨，是名朋黨僧。

<xa>世俗僧</xa>
　　謂昏昏度日，兀兀延生，心想閑緣，身營世務，是名世俗僧。

<xa>勝義僧</xa>
　　謂解慧有餘，辯才無礙，隨機演教，接物利生，是名勝義僧。

<xa>發心離俗</xa>
<pb n="173"/>
　　謂出家之人，發勇猛心，脫離凡俗，習佛菩提，而能懷佩道妙，為世福田，是為初淨德
也。（梵語菩提，華言道。）

<xa>毀其形好</xa>
　　謂出家之人，剃除鬚髮，毀壞相好，去世俗之塵，衣著如來之法服，具佛威儀，為世福
田，是為第二淨德也。

<xa>永割親愛</xa>
　　謂投佛出家，割絕父母親愛之情，一心精勤修道，以報父母生成之德，兼能為世福田，
是為第三淨德也。

<xa>委棄軀命</xa>
　　謂出家之人，能委棄身命，無所顧惜，惟務一心，求證佛道，兼能為世福田，是為第四
淨德也。

<xa>志求大乘</xa>
　　謂出家之人，常懷濟物之心，專志勤求大乘之法，度脫一切有情，為世福田，是為第五
淨德也。

<xa>體性柔軟</xa>
　　體性柔軟者，以喻比丘能折伏身語意業之粗獷也。

<xa>引蔓旁布</xa>
　　引蔓旁布者，以喻比丘傳法度人延綿不絕也。

<xa>馨香遠聞</xa>
　　馨香遠聞者，以喻比丘戒德芬馥，為眾所聞也。

<xa>能療疼痛</xa>
　　能療疼痛者，以喻比丘能斷煩惱毒害之痛苦也。
<pb n="174"/>

<xa>不背日光</xa>
　　不背日光者，以喻比丘正見、思惟，常向佛日而不背也。

<xa>修慈愍物</xa>
　　謂比丘入大眾中，應修慈心，憐愍於物，嚴淨律儀，整束身心，精勤學道，是為修慈愍
物。（梵語比丘，華言乞士。）

<xa>謙下自卑</xa>
　　謂比丘入大眾中，常用謙和，永絕憍慢，應自卑下，如拭塵巾，是為謙下自卑。

<xa>善知坐處</xa>
　　謂比丘入大眾中，動止有時，若見上座，不應安坐，若見下座，不應起立，是為善知坐
處。（上座者，謂戒臘在前，道德聞達之比丘也。）

<xa>說於法語</xa>
　　謂比丘入於大眾中，不宜雜說論世俗事，若自說法，若請人說法，是為說於法語。

<xa>見過默然</xa>
　　謂比丘入大眾中，若見僧中有不如理之事，若便言說，恐致別異，故當安忍，默而不言
，是為見過默然。

<xa>比丘</xa>
　　梵語比丘，華言乞士。乞是乞求之名，士是清雅之稱，謂上乞法以資慧命，下乞食以資
色身，淨命自活，福利眾生，破憍慢心，謙下自卑，以成清雅之德也。（淨命者，以清淨之
食，自活其命也。）

<xa>比丘尼</xa>
　　梵語尼，華言女。大智度論云：尼得無量律儀，故應次於比丘，佛以儀法嫌於混雜，令
在沙門後，故名比丘尼。（女人出家，始於佛姨母大愛道也。梵語沙門，華言勤息。）
<pb n="175"/>

<xa>式叉摩那</xa>
　　梵語式叉摩那，華言學法女。行事鈔云：式叉尼具學三法，一根本，謂不作四重，（即
殺、盜、婬、妄也。）二學六法，（一不染心相觸，二不盜四錢，三不斷畜生命，四不小妄
語，五不非時飲食，六不飲酒。）三學行法，（即大尼所行，一切行法。）為學此三法，故
名式叉摩那。

<xa>沙彌</xa>
　　梵語沙彌，華言息慈。謂息世染之情，以慈濟群生也。蓋出家之人，初入佛法，多存俗
情，故須息惡行慈，是名沙彌。

<xa>沙彌尼</xa>
　　玄奘法師云：梵語室利摩拏理迦，華言勤策女。謂勤行善法，策進功德，故名沙彌尼。

<xa>唱令家</xa>
　　唱令家者，謂歌唱曲令，但取歡娛，能亂禪定。比丘若行乞食，此處不可往也。

<xa>婬女家</xa>
　　婬女家者，行止不潔，聲名不正，色慾因緣，障道根本。比丘若行乞食，此處不可往也
。

<xa>酤酒家</xa>
　　酤酒家者，謂酒是起罪因緣，能生過失。比丘若行乞食，此處不可往也。

<xa>王宮</xa>
　　王宮者，貴戚之處，嚴禁之所，非可干冒。比丘若行乞食，此處不可往也。

<xa>旃陀羅</xa>
　　（又作旃荼羅），梵語旃陀羅，華言屠者。謂屠者之家，殺心盛大，惱害眾生，見者傷
慈，壞善根本。比丘若行乞食，此處不可往也。（旃荼羅者，華言嚴幟。謂此屠者，惡業自
<pb n="176"/>
嚴，行時搖鈴持竹為幖幟，以使人知其為惡者也。）

<xa>計功多少，量彼來處</xa>
　　計功多少者，智度論云：此食墾植收穫，舂磨淘汰，炊煮及成，工用甚多。量彼來處者
，僧祇律云：施主減其妻、子之分，求福故施。凡受食時，當作此觀。

<xa>忖己德行，全缺應供</xa>
　　忖己德行，全缺應供者，毗尼母律云：若不坐禪誦經，營三寶事，及不持戒，受人信施
，為施所墮，則不宜受食。德行若全，則可應供受食。凡受食時，當作此觀。（三寶者，佛
寶、法寶、僧寶也。）

<xa>防心離過，貪等為宗</xa>
　　防心離過，貪等為宗者，明瞭論疏云：出家先須防心三過，謂於上味食起貪，下味食起
嗔，中味食起癡。以此不知慚愧，墮三惡道，凡受食時，當作此觀。（三惡道者，餓鬼道、
畜生道、地獄道也。）

<xa>正事良藥，為療形枯</xa>
　　正事良藥，為療形枯者，謂飢渴為主病，四百四病為客病，故須以食而為醫藥，用資其
身。凡受食時，當作此觀。（四百四病者，人身假地、水、火、風、四大所成，一大不調，
則生百一種病，四大共成四百四病也。）

<xa>為成道業，應受此食</xa>
　　為成道業，應受此食者，謂不食則飢渴病生，道業何成？增壹阿含經云：多食致苦患，
少食氣力衰，處中而食者，如秤無高下。凡受食時，當作此觀。

<xa>詐現異相</xa>
　　謂諸比丘違佛正教，於世俗人前，詐現奇特之相，令其心生敬仰，而求利養，是為邪命
。

<xa>自說功能</xa>
<pb n="177"/>
　　謂諸比丘，以辯口利詞，抑人揚己，自逞功能，令所見者，心生信敬，而求利養，是為
邪命。

<xa>佔相吉凶</xa>
　　謂諸比丘，攻學異術，卜命相形，講談吉凶，而求利養，是為邪命。

<xa>高聲現威</xa>
　　謂諸比丘，大語高聲，詐現威儀，令人畏敬，而求利養，是為邪命。

<xa>說所得利，以動人心</xa>
　　謂諸比丘，於彼得利，於此稱說；於此得利，於彼稱說，令人動心，而求利養，是為邪
命。

<xa>無信</xa>
　　信為萬善之本，眾德之基，比丘若不具足正信，則於戒法自必不能持守，何況為師而授
人戒也。

<xa>無慚</xa>
　　慚謂慚恥。比丘之心，若無慚恥，自必肆情縱欲，戒行有虧，故不可為師而授人戒也。

<xa>無愧</xa>
　　愧謂羞愧，比丘之心，若無羞愧，自必毀犯戒法，不能悔過，故不可為師而授人戒也。

<xa>懶墯</xa>
　　謂比丘懶墯恣縱，則自於戒律必不能堅守，何況為師而授人戒也。

<xa>多忘</xa>
　　謂比丘於諸法義，不能強記，心多忘失，則自於戒檢必有所遺，故不可為師而授人戒也
。

<pb n="178"/>
<xa>信不退</xa>
　　謂十信位菩薩發大信心，篤信中道圓妙之理，常住平等，不遷不變，信行滿足，而無退
轉也。（十信者，信心、念心、精進心、慧心、定心、不退心、護法心、迴向心、戒心、願
心也。）

<xa>位不退</xa>
　　謂菩薩十信滿足，入十住位，乃至十行、十迴向位，即得分見法身，住正定位，而不退
轉也。（十住者，發心住、治地住、修行住、生貴住、方便具足住、正心住、不退住、童真
住、法王子住、灌頂住。十行者，歡喜行、饒益行、無嗔恨行、無盡行、離癡亂行、善現行
、無著行、尊重行、善法行、真實行也。十迴向者，救一切眾生離眾生相迴向、不壞迴向、
等一切佛迴向、至一切處迴向、無盡功德藏迴向、隨順平等善根迴向、隨順等觀一切眾生迴
向、真如相迴向、無縛解脫迴向、法界無量迴向也。）

<xa>證不退</xa>
　　謂菩薩三賢位滿即入初地，乃至七地；證徧滿法身，生無邊佛土，而不退轉也。（三賢
者，即十住、十行、十迴向，諸位菩薩也。初地至七地者，歡喜地、離垢地、發光地、焰慧
地、難勝地、現前地、遠行地也。徧滿法身者，謂法身之體，徧滿一切處也。）

<xa>行不退</xa>
　　謂菩薩七地功德滿足，入於第八無功用地，一切功行永無退失也。（第八無功用地，即
不動地也。）

<xa>煩惱不退</xa>
　　謂菩薩十地滿足入等覺位，了煩惱即是菩提，豈更有煩惱之可退轉也。（十地者，即前
七地，更加不動地、善慧地、法雲地、是為十地也。等覺位者，去後妙覺佛猶有一等，勝前
諸位，得稱為覺。）

<xa>樂在外道出家</xa>
　　謂人之出家，當從正法修習善業成菩提果，若從外道，則增諸邪見，作不善業，而菩提
之心未有不退失者矣。（梵語菩提，華言道。）
<pb n="179"/>

<xa>不修大慈之心</xa>
　　謂修菩薩行者，當以平等大慈之心，愛念一切眾生與其清淨法樂，然後得成菩提之果。
若非此行，而菩提之心未有不退失者矣。

<xa>好求法師過罪</xa>
　　謂修菩薩行者，奉承師長如事父母，聽受其教，則菩提之果可成，若窺伺以求其過，則
不惟無聽受之誠，且虧事師之道，而菩提之心未有不退失者矣。

<xa>常樂處在生死</xa>
　　謂修菩薩行者，當勤精進，以求出離，則菩提之果可成。若耽著五欲，造諸惡業，於諸
生死心無厭離，而菩提之心未有不退失者矣。（五欲者，色慾、聲欲、香欲、味欲、觸欲也
。）

<xa>不喜讀誦經典</xa>
　　謂修菩薩行者，當信受如來所說經典，誠心讀誦，求其妙義，依解進修，成菩提果。若
不喜樂受持讀誦，則所修之行，無所依據，而菩提之心，未有不退失者矣。

<xa>佛乘</xa>
　　佛，梵語具雲佛陀，華言覺。乘即運載之義。謂如來以一乘實相之法，運諸眾生同到涅
槃彼岸，故名佛乘。（梵語涅槃，華言滅度。）

<xa>菩薩乘</xa>
　　菩薩，梵語具雲菩提薩埵，華言覺有情。謂菩薩之人以六度萬行為乘，運諸眾生同出三
界，故名菩薩乘。（六度者，一佈施、二持戒、三忍辱、四精進、五禪定、六智慧也。三界
者，欲界、色界、無色界也。）

<xa>緣覺乘</xa>
　　謂緣覺之人，因觀十二因緣除於我執，而悟真空涅槃之理，以此之法，運出三界，故名
緣覺乘。（十二因緣者，一無明、二行、三識、四名色、五六入、六觸、七受、八愛、九取
<pb n="180"/>
、十有、十一生、十二老死也。）

<xa>聲聞乘</xa>
　　謂聲聞之人，聞佛聲教，修苦集滅道四諦之法，而悟真空涅槃之理。以此之法，運出三
界，故名聲聞乘。

<xa>小乘</xa>
　　小乘者，即人天乘也。謂人天以五戒十善為乘，運出四趣，故名小乘。（五戒者，不殺
、不盜、不邪婬、不妄語、不飲酒也。十善者，不殺、不盜、不邪婬、不妄語、不兩舌、不
惡口、不綺語、不貪慾、不瞋恚、不邪見也。四趣者，修羅趣、餓鬼趣、畜生趣、地獄趣也
。）

<xa>佛乘</xa>
　　佛，梵語具雲佛陀，華言覺。乘即運載之義。謂如來以一乘實相之法，運諸眾生同到涅
槃彼岸，是為佛乘。（梵語涅槃，華言滅度。）

<xa>緣覺乘</xa>
　　謂緣覺之人，由觀十二因緣生滅，除於我執等惑，覺悟真空之理，以此因緣之法，運出
三界，是為緣覺乘。（十二因緣者，一無明、二行、三識、四名色、五六入、六觸、七受、
八愛、九取、十有、十一生、十二老死也。三界者，欲界、色界、無色界也。）

<xa>聲聞乘</xa>
　　謂聲聞之人，聞佛聲教，修生滅四諦之法，而悟真空涅槃之理，以此四諦之法，運出三
界，是為聲聞乘。（四諦者，苦諦、集諦、滅諦、道諦也。）

<xa>天乘</xa>
　　天即色界天也，謂彼諸天修根本有漏禪觀，欲惑不染，以此根本禪定，運出欲界，是名
天乘。（有漏者，謂漏落生死也。根本禪，即色界禪。謂能出生一切禪定故也。）

<xa>梵乘</xa>
<pb n="181"/>
　　梵即淨也。謂諸菩薩以慈、悲、喜、捨四無量心，運諸眾生出生死海，是名梵乘。（慈
、悲、喜、捨者，慈能與樂，悲能拔苦，喜則離苦得樂，捨則冤親平等，此四無量心，以由
眾生無量，故菩薩之心亦無量也。）

<xa>人乘</xa>
　　人者忍也。於世間違順情境，悉能安忍故也。謂人以三歸五戒為乘，運出四趣，生於人
道，故名人乘。（三歸依，歸依佛、歸依法、歸依僧也。五戒者，不殺、不盜、不邪婬、不
妄語、不飲酒也。四趣者，修羅趣、餓鬼趣、畜生趣、地獄趣也。）

<xa>天乘</xa>
　　天者謂天然、自然、樂勝、身勝也。天以十善為乘，運出五道，得生欲天。於修十善時
，更能修習禪定，即生色界，無色界天，故名天乘。（十善者，不殺生、不偷盜、不邪婬、
不妄語、不兩舌、不惡口、不綺語、不貪慾、不瞋恚、不邪見也。五道者，人道、修羅道、
餓鬼道、畜生道、地獄道也。）

<xa>聲聞乘</xa>
　　聲聞者，聞如來聲教而得悟道也。謂聲聞以四諦為乘，運出三界，到於涅槃，故名聲聞
乘。（四諦者，苦諦、集諦、滅諦、道諦也。三界者，欲界、色界、無色界也。梵語涅槃，
華言滅度。）

<xa>緣覺乘</xa>
　　緣覺者，謂觀十二因緣覺悟真空之理也。以十二因緣為乘，運出三界，到於涅槃，故名
緣覺乘。（十二因緣者，一無明、二行、三識、四名色、五六入、六觸、七受、八愛、九取
、十有、十一生、十二老死也。）

<xa>菩薩乘</xa>
　　菩薩，梵語具雲菩提薩埵，今稱菩薩者，從略也。華言覺有情，謂覺悟一切有情眾生也
。以六度為乘，運諸眾生，同出三界，而到涅槃彼岸，故名菩薩乘。（六度者，一佈施、二
持戒、三忍辱、四精進、五禪定、六智慧也。）

<pb n="182"/>
<xa>慈心</xa>
　　謂人不殺眾生，愛惜物命，令眾得安，是名慈心。

<xa>賢良</xa>
　　謂人不盜他人財物，佈施無慳，濟諸窮乏，是名賢良。

<xa>貞潔</xa>
　　謂人不犯外色，護戒奉齋，是名貞潔。

<xa>誠信</xa>
　　謂人不欺於人，護口四過，永無諂佞，是名誠信。（口四過者，妄言、綺語、兩舌、惡
口也。）

<xa>不醉酒</xa>
　　謂人尊崇善法，堅修梵行，不酗於酒，而發狂亂，是名不醉酒。

<xa>光明覆身相</xa>
　　謂人初生天時，光明覆身，身無衣服，心作是念，勿令他天，見我裸露，即於念時，他
見有衣，而實無衣，是為第一相。

<xa>欲見園林相</xa>
　　謂人初生天時，已見天上所有之物，生希有心，而於園林等則未曾見，故欲見之，而徧
觀看，是為第二相。

<xa>見天女生慚相</xa>
　　謂人初生天時，見天中女，顏色羞慚，未敢正看，是為第三相。

<xa>見天生疑相</xa>
　　謂人初生天時，若見餘天，雖欲前近，心生疑慮，意志不定，是為第四相。

<pb n="183"/>
<xa>升空生怖相</xa>
　　謂人初生天時，欲升虛空，心生怖畏，設飛不高，去則不遠，或傍城壁，或依附地，是
為第五相。

<xa>無煩天</xa>
　　謂此天苦樂兩滅，心境不交，則無煩惱，故名無煩天也。（苦樂兩滅者，離欲界苦及色
界樂也。心境不交者，心與境不交接也。）

<xa>無熱天</xa>
　　熱即熱惱。謂此天機括獨行，研交無地，故名無熱天也。（機括獨行者，機謂弩牙，括
與筈同，謂箭所受弦之處，皆取可發之義，以喻於心也。前苦樂之境雖滅，猶存能滅之念，
故云機筈獨行。至此天中，研究此心與境交接之念，無依無處，則無熱惱，故云研交無地也
。）

<xa>善見天</xa>
　　謂此天於十方世界，妙見圓澄，更無塵象，及一切沉垢，故名善見天也。（十方世界等
者，謂一心在定，定能發慧，於慧心中，見十方界圓遍澄凝，更無世界內外塵象，及無心地
昏沉之垢也。）

<xa>善現天</xa>
　　謂此天精見現前，陶鑄無礙，故名善現天也。（精見現前，陶鑄無礙者，范土曰陶，鎔
金曰鑄。以妙精明見陶鑄，一切像空，無障礙故也。）

<xa>色究竟天</xa>
　　謂此天究竟群幾，窮色性性入無邊際，故名色究竟天也。（究竟群幾者，幾謂幾微，言
究盡諸色幾微之處也。窮色性性入無邊際者，色性所依之性，故云性性，性本無邊，若研窮
之，則入於無邊際矣。）

<xa>覺支</xa>
　　初心在緣為覺。謂行者於定中發初禪，清淨色法，觸其身根，心大驚悟。爾時初覺此觸
<pb n="184"/>
，故名覺支。

<xa>觀支</xa>
　　細心分別為觀。謂行者既證初禪，即以細心分別禪中諸妙功德，境界分明，故名觀支。

<xa>喜支</xa>
　　欣慶之心為喜。謂行者獲得初禪天定，利益甚多，如是思惟，歡喜無量，故名喜支。

<xa>樂支</xa>
　　怡悅之心為樂。謂行者喜心既息，則恬然靜慮，受禪之樂，故名樂支。

<xa>一心支</xa>
　　心與定法相應為一。謂行者初證禪時，心依覺觀喜樂之法，故有細微散亂，若喜樂心息
，自然心與定一，故名一心支。

<xa>捨支</xa>
　　離喜不悔之心為捨。謂行者欲離二禪時，以種種因緣，訶責於喜。喜既滅謝，三禪即發
。若證三禪之樂，則捨二禪之喜，不生悔心，故名捨支。

<xa>念支</xa>
　　念即愛念。謂行者既發三禪之樂，樂從內起，應須愛念，樂則增長，故名念支。

<xa>慧支</xa>
　　解知之心為慧。謂行者既發三禪之樂，此樂微妙，若非善巧解慧，則不能方便長養，故
名慧支。

<xa>樂支</xa>
　　怡悅之心為樂。謂行者發三禪樂已，若能善用捨、念、慧三支，將獲此樂，樂則遍身，
若離三禪，餘地更無遍身之樂，故名樂支。

<pb n="185"/>
<xa>一心支</xa>
　　心與定法相應為一。謂行者受樂心息，則心與定一，澄渟不動，故名一心支。

<xa>地居二天，形交成婬</xa>
　　謂四天王天居須彌山腹，忉利天居須彌山頂，故名地居。此之二天，男女和合，與世無
異也。（四天王者，東方持國天王、南方增長天王、西方廣目天王、北方多聞天王也。梵語
須彌，華言妙高。梵語忉利，華言三十三。）

<xa>夜摩天勾抱成婬</xa>
　　梵語夜摩，華言善時分。此天於諸欲境知時分，故不以形交，但勾抱也。

<xa>兜率天執手成婬</xa>
　　梵語兜率，華言知足。此天於諸欲境知止足，故而不勾抱，但執手也。

<xa>化樂天對笑成婬</xa>
　　謂此天欲心微薄，亦不執手，但對笑也。

<xa>他化天相視成婬</xa>
　　謂此天慾念漸盡，亦不對笑，但相視也。

<xa>正直音</xa>
　　謂諸梵天，禪定持身，無諸欲行，而其音聲端正，質直而不邪曲，是名正直音。

<xa>和雅音</xa>
　　謂諸梵天，心離欲染，愛樂律儀，而其音聲柔和典雅，離諸粗獷，是名和雅音。

<xa>清徹音</xa>
　　不濁曰清，透明曰徹。謂諸梵天戒行清淨，心地圓明，而其音聲，清淨明徹，是名清徹
音。

<pb n="186"/>
<xa>深滿音</xa>
　　謂諸梵天淨行圓滿，心光湛寂，而其音聲，幽深充滿，而不淺陋，是名深滿音。

<xa>週徧遠聞音</xa>
　　足備曰周，普通曰遍，謂諸梵天心光瑩淨，普映十方，而其音聲週徧遠聞，而不迫窄，
是名週徧遠聞音。

<xa>衣服垢穢</xa>
　　謂諸天眾銖衣妙服，光潔常鮮。福盡壽終之時，自生垢穢，是為大衰相也。（銖衣者，
十黍重曰銖。諸天之衣，重六銖，故名銖衣。）

<xa>頭上華萎</xa>
　　謂諸天眾寶冠珠翠，彩色鮮明。福盡壽終之時，頭上冠華，自然萎悴，是為大衰相也。

<xa>腋下汗流</xa>
　　謂諸天眾勝體微妙，輕清潔淨。福盡壽終之時，兩腋自然流汗，是為大衰相也。

<xa>身體臭穢</xa>
　　謂諸天眾妙身殊異，香潔自然。福盡壽終之時，忽生臭穢，是為大衰相也。

<xa>不樂本座</xa>
　　謂諸天眾，最勝最樂，非世所有。福盡壽終之時，自然猒居本座，是為大衰相也。

<xa>樂聲不起</xa>
　　謂諸天音樂，不鼓自鳴。衰相現時，其聲自然不起，是為小衰相也。

<xa>身光忽滅</xa>
　　謂諸天眾身光赫弈，晝夜昭然。衰相現時，其光不現，是為小衰相也。

<xa>浴水著身</xa>
<pb n="187"/>
　　謂諸天眾肌膚香膩，妙若蓮華，不染於水。衰相現時，浴水沾身，停住不幹，是為小衰
相也。

<xa>著境不捨</xa>
　　謂諸天眾欲境殊勝，自然無有耽戀。衰相現時，取著不捨，是為小衰相也。

<xa>眼目數瞬</xa>
　　謂諸天眾天眼無礙，普觀大千。衰相現時，其目數瞬，是為小衰相也。

<xa>恩養蒼生可愛樂法</xa>
　　謂國王能布德施仁，利濟群生，使各遂其性，咸歸治化。是以普天之下，咸被恩澤，無
不愛樂也。

<xa>英勇具足可愛樂法</xa>
　　謂國王英武神授，智勇天錫，德覆萬邦，威加四海。未降伏者，能降伏之；已降伏者，
能攝護之。是以普天之下，畏威懷德，無不愛樂也。

<xa>善權方便可愛樂法</xa>
　　謂國王智謀機變，神用莫測，於柔順服從者，方便而保愛之；強戾梗化者，則方便而制
伏之。是以普天之下，畏威懷德，無不愛樂也。（梗化者，謂強梗弗順化也。）

<xa>正受境界可愛樂法</xa>
　　謂國王善能籌量府庫儲蓄多寡，以仁愛心賜與親族人民。凡疾病者，令醫治之；貧乏者
，悉賑濟之。是以普天之下，咸被恩澤，無不愛樂也。

<xa>勤修善法可愛樂法</xa>
　　謂國王具足淨信，能信過去未來善不善業人天果報，修習正因，以證聖果。是以普天之
下，尊仰效慕，無不愛樂也。

<xa>大悲攝持不退</xa>
<pb n="188"/>
　　謂眾生得生淨土者，以阿彌陀佛大悲願力，攝持不捨，故得不退轉也。

<xa>佛光照燭不退</xa>
　　謂眾生得生淨土者，常被佛光照燭，故菩提之心，日得增長，而不退轉也。

<xa>常聞法音不退</xa>
　　謂眾生得生淨土者，聞諸水鳥樹林風聲樂響，皆說苦空無我之法，是以常起念佛、念法
、念僧之心，而不退轉也。

<xa>善友同居不退</xa>
　　謂眾生得生淨土者，以由彼國純諸菩薩以為勝友，內無煩惱惑業之累，外無邪魔惡緣之
境，故一生之後，即不退轉也。

<xa>壽命無量不退</xa>
　　謂諸眾生得生淨土者，即得壽命無量，與佛菩薩平等無二，故一生之後，即不退轉也。

<xa>佈施</xa>
　　謂人常行仁慈，不吝財寶，賑濟貧窮，是名佈施。

<xa>持戒</xa>
　　謂人心常念戒，憶持無忘，不作諸惡，是名持戒。

<xa>忍辱</xa>
　　謂人若遇非理相干，能以情恕，安忍不動，是名忍辱。

<xa>精進</xa>
　　謂人直心向道，勤行眾善，無有懈怠，是名精進。

<xa>忠孝</xa>
　　謂人秉心端正，事君能致其身，事親能竭其力，是名忠孝。
<pb n="189"/>

<xa>母人懷妊，從死得生</xa>
　　謂人托胎，居母腹中，生髒之下，熟髒之上，迫迮倒懸，苦痛無量；及至出胎，熱風觸
身，如履刀劍，失聲大叫，頓昧前因，是為生苦。

<xa>老人顏色敗壞</xa>
　　謂人老年，發白齒落，目昏耳聵，四大不調，百節疼痛，頭低腰屈，起坐呻吟，是為老
苦。（四大者，地大、水大、火大、風大也。）

<xa>病人困劣</xa>
　　謂人以四大為體，一大不調，百一病生，四大不調，四百四病同時俱作，形骸苦痛，如
被杖楚，手足不仁，氣力虛竭，起坐須人，是為病苦。

<xa>人死風刀斷脈</xa>
　　謂人臨命終時，四大分散，痛毒辛酸，慈親孝子，莫能相救，風刀解身，苦不可忍，是
為死苦。

<xa>犯罪人束縛送獄</xa>
　　謂人違國正法，冒犯罪愆，枷鎖縈身，係閉牢獄，受諸刑罰，苦不可言，是為獄苦。

<xa>恃怙年少</xa>
　　謂人倚賴年少血氣剛強，隨情任意，恣作非為，而不顧衰老之逼身也。

<xa>恃怙端正</xa>
　　謂人倚賴形貌端正，嬌媚於人，取相生欲，不自羞愧，而不顧老丑之逼身也。

<xa>恃怙力勢</xa>
　　謂倚賴勢力強盛，任作威福，陵蔑於他，無所畏忌，不顧衰患之逼身也。

<xa>恃怙才器</xa>
<pb n="190"/>
　　謂倚賴才調器量，超越卓異，妄自尊大，輕藐於人，而不顧禍患之逼身也。

<xa>恃怙貴族</xa>
　　謂人倚賴種族尊貴，閥閱高顯，憍傲縱恣，侮慢於人，而不顧衰敗之相尋也。

<xa>無信非器</xa>
　　謂有眾生，溺於邪見，聞於大經而生疑謗，墮諸惡道，是為無信非器。

<xa>違真非器</xa>
　　謂有眾生，心自違真逐妄，依傍經法，以求名利，不淨說法，集諸邪行，是為違真非器
。

<xa>乖實非器</xa>
　　謂有眾生，乖於實道，多無正見，但依言取文，隨聲取義，超情至理，不入於心，是為
乖實非器。（超情至理者，謂超越情量至極之理也。）

<xa>狹劣非器</xa>
　　華嚴出現品云：一切二乘，不聞此經，何況受持。故雖在座，如聾如瞽，是為狹劣非器
。（二乘者，聲聞乘、緣覺乘也。）

<xa>守權非器</xa>
　　謂三乘共教諸菩薩等，隨宗所修，行布行位權小之法，不信圓融具德之道，是為守權非
器。（三乘者，聲聞乘、緣覺乘、菩薩乘也。共教者，三乘共學般若之教也。隨宗者，隨三
乘所宗之法也。行布行位者，謂行列排布行位之次第也。）

<xa>生不男</xa>
　　謂人從生來，男根不滿，是名生不男。

<xa>犍不男</xa>
　　犍謂人以刀去其男根，是為犍不男。
<pb n="191"/>

<xa>妒不男</xa>
　　謂男根似無，見他行婬，因生妒心，遂或有根，是名妒不男。

<xa>變不男</xa>
　　謂根能變現也，遇男則變為女，遇女則變為男，是名變不男。

<xa>半不男</xa>
　　謂半月能男，半月不能男，是名半不男。

<xa>不得作梵天王</xa>
　　謂梵天因中，修持戒善，得獲勝報，而為天王。若女人身器欲染，則不得作梵天王。

<xa>不得作帝釋</xa>
　　謂帝釋勇猛少欲，修持戒善，報為天主。若女人雜惡多欲，則不得作帝釋也。（帝釋，
梵語釋提桓因，華言能天主，即忉利天主也。）

<xa>不得作魔王</xa>
　　謂魔王因中，十善具足，尊敬三寶，孝奉二親，報生欲界他化自在天，而作魔王。若女
人輕慢嫉妒，不順正行，則不得作魔王也。（魔王即他化自在天王也。十善者，不殺、不盜
、不邪婬、不妄言、不兩舌、不惡口、不綺語、不貪慾、不瞋恚、不邪見也。三寶者，佛寶
、法寶、僧寶也。）

<xa>不得作轉輪聖王</xa>
　　謂轉輪聖王因中，行十善道，慈愍群生，報作輪王。若女人無有慈愍淨行，則不得作轉
輪聖王也。

<xa>不得作佛</xa>
　　謂如來行菩薩道，愍念一切，心無染著，乃得成佛。若女人身口意業，情慾纏縛，則不
得作佛也。
<pb n="192"/>

<xa>揭邏藍</xa>
　　梵語揭邏藍，華言雜穢。謂人於胎位中，初七日內，受質之相，狀如凝酥，是名揭邏藍
。

<xa>頞部曇</xa>
　　梵語頞部曇，華言疱。謂人於胎位中，二七日內，形成之相，狀如瘡疱，是名頞部曇。

<xa>閉戶</xa>
　　梵語閉戶，華言凝結。謂人於胎位中，三七日內，形成之相，狀如厚肉，是名閉戶。

<xa>健南</xa>
　　梵語健南，華言凝厚。謂人於胎位中，四七日內，形成之相，狀漸堅硬，是名健南。

<xa>缽羅賒佉</xa>
　　梵語缽羅賒佉，華言形位。謂人於胎位中，五七日之後，四支諸根，形分具足，是名缽
羅賒佉。（四支者，二手、二足也。諸根者，眼、耳、鼻、舌、身、意也。）

<xa>佈施</xa>
　　佈施者，謂內外資財，以清淨心悉能施之，而無吝惜也。（內資財，即身命法也。外資
財，即世間財物也。）

<xa>持戒</xa>
　　持戒者，即防非止惡之義。謂奉持如來戒律，則能防止身口所作之惡也。

<xa>忍辱</xa>
　　忍辱者，謂於違逆之境，遇諸毀罵惱害之事，皆能安忍，心無恚恨也。

<xa>精進</xa>
　　精進者，謂修諸善道，精勤無怠，心心相續，不自放逸也。
<pb n="193"/>

<xa>止觀</xa>
　　止觀者，止是禪定之勝因，觀是智慧之由藉，謂若能成就二法，自然定慧圓明也。

<xa>修行施門</xa>
　　施有三義：謂若見一切來求索者，所有財物，隨力施與，捨自慳貪，令彼歡喜，即資生
施也。若見厄難，恐怖危逼，隨己堪任，方便救濟，令彼無畏，即無畏施也。若有眾生，來
求法者，隨己所解，方便為說，不為貪求名利恭敬，唯念自利利他，迴向菩提，即法施也，
是名修行施門。

<xa>修行戒門</xa>
　　謂不作眾惡，遠離憒鬧，修頭陀行，乃至小罪心生怖畏，慚愧改悔；不輕如來所制禁戒
，常護譏嫌，防止過失，故名修行戒門。（梵語頭陀，華言抖擻。謂抖擻塵勞也。）

<xa>修行忍門</xa>
　　謂能忍受他人損惱，心不懷報；亦當忍於利、衰、毀、譽、稱、譏、苦、樂等八法，故
名修行忍門。

<xa>修行進門</xa>
　　謂於諸善事，心不懈退，立志堅強，勤修一切功德，自利利他，速離眾苦，是名修行進
門。

<xa>修行止觀門</xa>
　　止謂遮止，一切境界散亂之相，隨順奢摩他故。觀謂分別因緣生滅之相，隨順毘缽舍那
故。以此二義，漸漸修習，不相捨離，令得成就，是名修行止觀門。（梵語奢摩他，華言止
。梵語毘缽舍那，華言觀。）

<xa>不選有德無德</xa>
　　謂菩薩行慧施時，平等普濟，不擇冤親。於有德人，生愛敬心；於無德人，起憐愍心，
是名不選有德無德。
<pb n="194"/>

<xa>不說善惡</xa>
　　謂菩薩行慧施時，以平等慈，於善不善，各隨所願，普皆饒益，是名不說善惡。

<xa>不擇種姓</xa>
　　謂菩薩行慧施時，無分種姓貴賤，凡有所需，普皆施與，是名不擇種姓。

<xa>不輕求</xa>
　　謂菩薩行慧施時，見來乞者，起殷重心，而給所須，以濟其乏，是名不輕求。

<xa>不惡口罵</xa>
　　謂菩薩行慧施時，凡有求索者，不出丑惡之語而毀辱之，是名不惡口罵。

<xa>施命</xa>
　　謂人七日不得食則死，若能以食施之，即為施命。其施命者，得世世長壽、財富無量報
。

<xa>施色</xa>
　　謂人不得食，顏色憔悴，若能以食施之，即為施色。其施色者，得世世端正、人見歡喜
報。

<xa>施力</xa>
　　謂人不得食，身羸力弱，若能以食施之，即為施力。其施力者，得世世多力、終無耗減
報。

<xa>施安</xa>
　　謂人不得食，心愁身危，不能自安，若人以食施之，即為施安。其施安者，得世世安隱
、不遇災患報。

<xa>施辯</xa>
<pb n="195"/>
　　謂人不得食，困不能言，若能以食施之，即為施辯。其施辯者，得辯慧通達、聞者喜悅
報。

<xa>置鏊不死</xa>
　　謂薄拘羅年幼，後母作餅，從而索之，後母憎嫉，擲置鏊上，鏊雖焦熱，不能燒害也。

<xa>釜煮不死</xa>
　　謂薄拘羅後母煮肉，從而索之，母益瞋恚，尋擲釜中，釜雖極熱，亦不能害也。

<xa>水溺不死</xa>
　　謂薄拘羅後母向河，從而逐去，母即嫌惡，尋擲水中，水雖深而不能溺也。

<xa>魚吞不死</xa>
　　謂薄拘羅由擲水中，雖大魚吞之，而不能害也。

<xa>刀割不死</xa>
　　謂薄拘羅被魚吞之，其魚亦遭捕入市，遇父買歸，將剖魚腹，拘羅尚活，告父安庠，無
致傷兒，父既見子，喜抱而出，即無損傷也。

<xa>不殺戒</xa>
　　謂人若於彼眾生，妄加殺害，而奪其命，死墮惡道；或生人中，亦壽命短促。若不作是
事，名不殺戒。

<xa>不偷盜戒</xa>
　　謂人若於有主物不與而竊取之，死墮惡道；或生人中，亦受貧乏報。若不作是事，名不
偷盜戒。

<xa>不邪婬戒</xa>
　　謂人若婬泆無度，好犯他人妻妾，死墮惡道；或生人中，妻妾亦不貞良。若不作是事，
名不邪婬戒。
<pb n="196"/>

<xa>不妄語戒</xa>
　　謂人若妄造虛言，隱覆實事，誑惑眾聽，死墮惡道；或生人中，亦口氣臭惡，為人所憎
。若不作是事，名不妄語戒。

<xa>不飲酒戒</xa>
　　謂人若飲酒則縱逸狂悖，昏亂愚癡，無有智慧。若不飲者，是名不飲酒戒。

<xa>不殺配仁</xa>
　　慈愛好生曰仁，五行之木亦主於仁，仁則不殺，故以不殺配仁也。

<xa>不盜配智</xa>
　　邪正明瞭曰智，五行之水亦主於智，智則不盜，故以不盜配智也。

<xa>不邪婬配義</xa>
　　制事合宜曰義，五行之金亦主於義，義則不邪婬，故以不邪婬配義也。

<xa>不妄語配信</xa>
　　真實不欺曰信，五行之土亦主於信，信則不妄語，故以不妄語配信也。

<xa>不飲酒配禮</xa>
　　處事有則曰禮，五行之火亦主於禮，禮則防於過失，故以不飲酒配禮也。

<xa>能忍所打</xa>
　　謂菩薩以得如響平等智力，雖被人捶打，而能忍受不加報也。（如響者，謂如空谷之答
眾響也。）

<xa>能忍所惱</xa>
　　謂菩薩以得鏡像平等智力，雖被人惱害，而能忍受不加報也。（鏡像者，謂如明鏡之現
眾像也。）
<pb n="197"/>

<xa>能忍所嗔</xa>
　　謂菩薩以得如幻平等智力，雖被人嗔呵，而能忍受不加報也。（如幻者，謂如變幻而不
實也。）

<xa>八法不動</xa>
　　八法者，利、衰、毀、譽、稱、譏、苦、樂也。謂菩薩以得清淨平等智力，故世間八法
皆不能動也。

<xa>煩惱不染</xa>
　　謂菩薩以得世法清淨平等智力，故一切煩惱皆不能染也。

<xa>眾生相</xa>
　　菩薩若被他人打罵，即觀宿世流轉生死之時，一切眾生皆我父母師長，當生恭敬；由此
觀故，滅怨憎相，生親友相，如是修於慈忍，成就眾生，是為眾生相。

<xa>法相</xa>
　　菩薩修慈忍時，諦觀世間一切諸法，皆即法界真實之理，無取無捨，無嗔無喜，平等一
相；由是觀故，滅眾生相，成就法相，是為法相。

<xa>無常相</xa>
　　菩薩修慈忍時，思惟一切眾生，及諸萬物，皆悉無常；誰是罵者，誰是受者，言語性空
，剎那不住，由是觀故，破於常相，成就忍心，是為無常相。（梵語剎那，華言一念。）

<xa>苦相</xa>
　　菩薩修慈忍時，觀察眾生，皆有生死之苦，若遭其辱，不應瞋恚，當救彼苦；我若瞋恚
，其苦轉增，由能修忍，斷諸苦惱，成無上道，是為苦相。

<xa>無我、我所相</xa>
　　我，主宰之義，即眾生所執之假名也。我所，即五陰之身。菩薩以智慧觀察四大本空，
<pb n="198"/>
五陰非有，則我及我所，俱不可得，是為無我、我所相。（五陰者，色陰、受陰、想陰、行
陰、識陰也。四大者，地大、水大、火大、風大也。）

<xa>長壽</xa>
　　謂前世說法時，上中下語一一皆善。若好殺者，以聞法故，而能止殺，是故今世得長壽
福德。（上中下語，即經之序分、正宗分、流通分也。）

<xa>多財</xa>
　　謂前世說法時，上中下語教人佈施。若盜竊者，聞法不盜，便能行施，是故今世得多財
福德。

<xa>端正無比</xa>
　　謂前世說法時，上中下語隨順正法，令聞法者，和氣安心，顏色悅懌，自生光澤，是故
今世得端正無比福德。

<xa>名譽遠聞</xa>
　　謂前世說法時，上中下語以善及人，令聞法者，歸敬三寶，相從者眾，是故今世得名譽
遠聞福德。（三寶者，佛寶、法寶、僧寶也。）

<xa>聰明大智</xa>
　　謂前世說法時，上中下語樂說無吝，令聞法者妙慧開解，是故今世得聰明大智福德。

<xa>作寶想</xa>
　　謂菩薩聽法，當念正法尊貴，希有難得，是名作寶想。

<xa>作眼想</xa>
　　謂菩薩聽法，當念此法如眼，開我昏暗，令生智慧，是名作眼想。

<xa>作明想</xa>
　　謂菩薩聽法，當念正法如日，光明一切等照，是名作明想。
<pb n="199"/>

<xa>作大果勝功德想</xa>
　　謂菩薩聽法，當念此法，令我能得涅槃及大菩提勝功德果，是名作大果勝功德想。（梵
語涅槃，華言滅度。梵語菩提，華言道。）

<xa>作無罪大適悅想</xa>
　　謂菩薩聽法，當念於現法中，雖未證得涅槃及大菩提，即當於法如實修行止觀，離諸罪
垢，得大悅樂，是名作無罪大適悅想。（止觀者，止即止息散亂，觀即觀照昏暗也。）

<xa>於壞戒不作異意</xa>
　　謂若聽法時，須一心信受，不可起念：此說法師破戒不住律儀，我今不應從彼聽法。是
名於壞戒不作異意。

<xa>於壞族不作異意</xa>
　　謂若聽法時，須一心信受，不可起念：此說法師種姓微賤，我今不應從彼聽法。是名於
壞族不作異意。

<xa>於壞色不作異意</xa>
　　謂若聽法時，須一心信受，不可起念：此說法師容貌丑陋，我今不應從彼聽法。是名於
壞色不作異意。

<xa>於壞文不作異意</xa>
　　謂若聽法時，須一心信受，不可起念：此說法師言辭不文，我今不應從彼聽法。是名於
壞文不作異意。

<xa>於壞美不作異意</xa>
　　謂若聽法時，須一心信受，不可起念：此說法師多懷忿恚，不以美言宣說諸法，我今不
應從彼聽法。是名於壞美不作異意。

<xa>率爾心</xa>
<pb n="200"/>
　　率爾猶卒然也。謂人一念之心，初對於境，卒然任運而起，未分別善惡，是名率爾心。

<xa>尋求心</xa>
　　謂人一念之心，既對於境明瞭，即推尋求覓而生分別，是名尋求心。

<xa>決定心</xa>
　　謂人一念之心，於所緣境法，既能分別，則審知善惡，決定不謬，是名決定心。

<xa>染淨心</xa>
　　謂人一念之心，於法既審知是善是惡，則染淨自然而分，是名染淨心。

<xa>等流心</xa>
　　等謂平等，流即流類。謂人一念之心，於善惡法染淨既分，則各隨類相續，於善法則繼
淨想；於惡法則繼染想。唸唸相續，前後無異，是名等流心。

<xa>持戒治破戒染</xa>
　　謂修菩薩行者，能持諸戒律，以淨身心，制伏過非，則離一切破戒之污染也。

<xa>入禪治貪慾染</xa>
　　謂修菩薩行者，修習禪定，安心理境，寂靜無為，則離一切貪慾之污染也。

<xa>神通治邪歸依染</xa>
　　妙用不測謂之神，自在無礙謂之通。若諸眾生歸依邪師邪行者，菩薩能以神通攝化，令
其舍邪歸正，則無邪妄歸依染也。

<xa>四無量治妄行功德染</xa>
　　四無量即慈悲喜捨之心也。妄行謂所行非正也。功德謂所求邪福也。若諸眾生婬祀求福
，妄修功德者，菩薩能以此四心攝化，令其依於正法，修諸善業，則無妄行功德染也。

<xa>四無色定治妄修解脫染</xa>
<pb n="201"/>
　　四無色定者，即無色界中空處定、識處定、無所有處定，非非想處定也。若諸外道，以
有漏心，妄修邪定，以求解脫者，菩薩能以此四無色定攝化，令其依於正法，修證解脫，則
無妄修解脫之染也。

<xa>禮拜門</xa>
　　謂修淨土之人，清淨身業，面對阿彌陀如來，一心翹勤恭敬禮拜，願生彼國，是名禮拜
門。（梵語阿彌陀，華言無量壽。）

<xa>讚歎門</xa>
　　謂修淨土之人，清淨口業，稱嘆如來名號功德，光明智相，如實修行，求生彼國，是名
讚歎門。

<xa>作願門</xa>
　　謂修淨土之人，清淨意業，發大誓願，如實修行奢摩他，求生彼國，是名作願門。（梵
語奢摩他，華言止，謂止息散亂之心也。）

<xa>觀察門</xa>
　　謂修淨土之人，用觀觀察則有三種：一觀察彼佛國土功德莊嚴，二觀察阿彌陀佛功德莊
嚴，三觀察彼諸菩薩功德莊嚴，如實修行毗婆舍那，求生彼國，是名觀察門。（梵語毗婆舍
那，華言觀，謂觀破昏暗之心也。）

<xa>迴向門</xa>
　　謂修淨土之人，觀察一切世間苦惱眾生，願同生彼國土，所有自己功德善根，悉以迴向
一切眾生，共證無上覺，是名迴向門。

<xa>不必禮拜，應常憶念第一義空</xa>
　　謂不必拘於禮誦之功，但當存心憶念正理，不謗三寶，不於修梵行人作惡留難，是即懺
悔也。

<xa>孝養父母，恭敬師長</xa>
<pb n="202"/>
　　梵網經云：孝名為戒，亦名制止。既能孝養父母，恭敬學法受戒之師，則無悖逆之罪，
是即懺悔也。

<xa>正法治國，不邪枉人民</xa>
　　謂以正順之道，治安邦國，亦常教化人民，敬信三寶，修持戒善，勿以邪法枉屈於人，
是即懺悔也。

<xa>於六齋日，敕諸境內令行不殺</xa>
　　六齋日，即每月初八、十四、十五、二十三、二十九、三十日。以此六日，四天王差遣
使者，巡察世間。若遇修善人民，注祿增壽；不善人民，即降災殃。若能敕諸境內，令行不
殺，則合國常臻福善，永享安榮，是即懺悔也。（四天王者，東方持國天王、南方增長天王
、西方廣目天王、北方多聞天王。）

<xa>深信因果，知佛不滅</xa>
　　所作為因，感報為果。謂若信因果不虛，則無造惡之過；若知法身常住，則無斷滅之見
。是即懺悔也。

<xa>袒右肩</xa>
　　謂行懺悔時，須著袈裟，當袒右肩，以便執侍作務使令也。

<xa>右膝著地</xa>
　　謂行懺悔時，當右膝著地，以顯翹勤懇切之誠也。

<xa>合掌</xa>
　　謂行懺悔時，須合掌當胸，以表誠心之不亂也。

<xa>禮足</xa>
　　謂行懺悔時，當頂禮大比丘足，以見卑下至敬之禮也。

<xa>說罪名</xa>
<pb n="203"/>
　　謂行懺悔時，當說自身所犯罪名，或得僧殘罪，或波逸提罪之類，對眾發露，不得覆藏
也。（僧殘罪者，如人被斫，猶有咽喉，故名為殘。若犯此罪僧，作法除故也。梵語波逸提
，華言墮，謂死墮地獄也。）

<xa>懺悔</xa>
　　懺，梵語具雲懺摩，華言悔過。華梵兼舉，故稱懺悔。懺名修來，悔名改往。謂修將來
之善果，改已往之惡因，是為懺悔。

<xa>勸請</xa>
　　勸請有二：一者謂十方世界有佛將入涅槃者，勸請住世利濟眾生；二者謂十方世界有佛
初成正覺者，勸請轉法輪度諸眾生。雖不面見諸佛，而虔心勸請，以達歸敬之誠，是為勸請
。（梵語涅槃，華言滅度。）

<xa>隨喜</xa>
　　謂隨他修習善因，喜他得成善果，是為隨喜。

<xa>迴向</xa>
　　謂三業所修一切諸善，乃至懺悔、勸請、隨喜種種功德，迴施法界一切眾生，同證菩提
，是為迴向。（三業者，身業、口業、意業也。梵語菩提，華言道。）

<xa>發願</xa>
　　謂發誓願，要制其心，凡所修行，期證道果。若不要心，或恐退失，所謂若不發心，萬
事不成。是故諸佛菩薩，莫不發諸誓願，而成正覺，是為發願。

<xa>端正</xa>
　　謂因見佛相好髮歡喜心，而生渴仰，以此因緣，來世即得相貌端正也。

<xa>好聲</xa>
　　謂因見如來相好已，三稱佛號，南無如來，以此因緣，來世得好音聲也。（梵語南無，
華言歸命。）
<pb n="204"/>

<xa>多財饒寶</xa>
　　謂於如來所，而作大施散華、然燈而供養之，以此因緣，來世獲大財寶也。

<xa>生長者家</xa>
　　謂若見如來相好，心無染著，長跪叉手，至心禮佛，以此因緣，來世得生長者家也。

<xa>身壞命終，生善處天上</xa>
　　謂由恭敬禮拜如來，所獲功德，來世得生善處，及於天上也。

<xa>捨不信意</xa>
　　謂佛弟子當於如來之法，常存正信之意，則無量法門，皆可從此而入，所謂信者道之源
、功德之母也。設有不信之意，悉當除去，是為捨不信意。

<xa>捨不淨行</xa>
　　謂佛弟子當受持如來戒法，常令三業清淨，則一切煩惱不能染污。設有不淨之行，悉當
除去，是為捨不淨行。（三業者，身業、口業、意業也。）

<xa>捨慳貪心</xa>
　　謂佛弟子當以財法廣施於人，蓋財以資人之生，法以資人慧命，於此二者，時常樂行，
則能饒益一切。設有慳貪之心，悉當除去，是為捨慳貪心。

<xa>捨愚癡心</xa>
　　謂佛弟子當以智慧之心照了諸法，通達無礙，不為惑業之所覆蔽；設有愚癡之心，悉當
除去，是為捨愚癡心。

<xa>莫樂不聞</xa>
　　諸佛弟子常當親近善友，於諸法要廣學多聞，究明其義。設若遠離知識，則獨學寡聞，
無所開悟，而於諸行不能進修，是為莫樂不聞。

<pb n="205"/>
<xa>息道善根發相</xa>
　　謂修禪之人，由先數息而修止觀，故得身心調適，妄念皆止，因是自覺漸漸入定，泯然
空寂。或經一日、二日，乃至一月、二月，不退不失，即於定中，忽覺身心運動，而發痛癢
冷暖等觸，觸相發時，身心安定，悅豫清淨，不可為喻，是為息道善根發相。

<xa>不淨觀善根發相</xa>
　　謂修禪之人，於其定中，身心虛寂，忽然見他男女身死，死已壞爛，白骨狼藉，其心悲
喜，厭患所愛，是為不淨觀善根發相。

<xa>慈心善根發相</xa>
　　謂修禪之人，於其定中，忽然發心慈念眾生，或緣親人，或緣怨人，乃至五道眾生，得
樂之相，即發深定，悅樂清淨，不可為喻，是為慈心善根發相。（五道者，天道、人道、餓
鬼道、畜生道、地獄道也。）

<xa>因緣觀善根發相</xa>
　　謂修禪之人，於其定中，忽然覺悟心生，推尋三世無明、行等諸因緣中，不見人我之相
，即離斷常，破諸邪見，得定安隱，解慧開發，心生法喜，是為因緣觀善根發相。（三世者
，過去、現在、未來也。無明、行者，即十二因緣中之二名也。斷常者，即斷常二見也。）

<xa>念佛善根發相</xa>
　　謂修禪之人，於其定中，忽然憶念諸佛功德相好，及神通變化，無礙說法，悉皆不可思
議；作是念時，敬愛心生，三昧開發，身心快樂，清淨安隱，無諸惡相，是為念佛善根發相
。

<xa>刀不傷</xa>
　　謂由慈心愍諸物，故無害他念，即刀不能傷也。

<xa>毒不害</xa>
　　謂由慈心起饒益念，奉行眾善，利濟群生，即一切惡毒不能害也。

<pb n="206"/>
<xa>火不燒</xa>
　　謂由慈心，內無熱惱，外得清涼，即火不能燒也。

<xa>水不沒</xa>
　　謂由慈心，內無貪愛，遠離欲流，即水不能沒也。

<xa>嗔惡見喜</xa>
　　謂由慈心，常行利樂，普濟眾生，無冤親想，故嗔惡之人見則生喜也。

<xa>少病</xa>
　　少病者，謂諸眾生若能孝養敬順父母，則感病苦不侵，身得安樂也。

<xa>端正</xa>
　　端正者，謂諸眾生，若能孝養敬順父母，則感顏貌端正，無諸陋劣也。

<xa>有大威勢</xa>
　　有大威勢者，謂諸眾生，若能孝養敬順父母，則感勢力增勝，威德盛大也。

<xa>生上種族</xa>
　　生上種族者，謂諸眾生，若能孝養敬順父母，則感生於大姓種族，不生貧賤之家也。

<xa>多有資生</xa>
　　多有資生者，謂諸眾生，若能孝養敬順父母，則感財寶具足，資生豐盛，無諸乏少也。

<xa>知病人可食不可食</xa>
　　謂供給病人飲食所須，當看其可食者，則與之；不可食者，則不與也。

<xa>不惡賤病人大小便利唾吐</xa>
　　謂若看病人所有大小便利唾吐臭穢，但盡心親近，為其洗滌，無起惡賤之心也。

<pb n="207"/>
<xa>有慈愍心，不為衣食</xa>
　　謂或有病比丘死，佛令常視病者，受其衣物；時有略曾瞻病者，亦取衣物，佛言：不應
如是。故看病人，但當以慈愍為心，不可為衣食也。

<xa>能經理湯藥物等</xa>
　　謂病人若喜服藥及別所須，當如實語之，應服與服，不應服則不與也。

<xa>能為病人說法</xa>
　　謂看病之人，當為說法，能令病者歡喜，亦令自己善法有所增益也。

<xa>天道</xa>
　　天者，最高最上，極大極尊，受用出於自然，快樂莫非如意，由昔廣修淨行故感此報，
是名天道。

<xa>人道</xa>
　　人者，忍也。謂能安忍世間苦樂之境也。又仁也，如梵摩喻經云：清信善人，守仁不殺
，知足不盜，貞潔不婬；執信之人，言不欺誑；忠孝之人，不嗜醉酒。蓋天地所生，惟人為
貴，由習善行，報感此身，是為人道。

<xa>地獄道</xa>
　　地獄，謂在地之下也。婆沙論云：贍部洲下，過五百踰繕那，乃有地獄。然此地獄，其
量大小不同，其壽延促各異，皆由眾生造極惡業，報盡命終，至此受苦也。（梵語贍部洲，
即閻浮提，華言勝金洲。梵語踰繕那，又云由旬，華言限量。）

<xa>餓鬼道</xa>
　　謂此鬼類，羸瘦丑惡，見者畏懼，窮年卒歲，不遇飲食，或居海底，或近山林，樂少苦
多，壽長劫遠。由昔慳貪所報，獲此身也。

<xa>畜生道</xa>
　　畜生亦名旁生。婆沙論云：畜謂畜養，謂其橫生，覆身而行，稟性愚癡，不能自立，為
<pb n="208"/>
他畜養，故名畜生。又名旁生者，謂其形旁而行不正，遍在諸處，由昔惡業報生此道也。

<xa>白色喻天</xa>
　　謂天因純善白業所感，乃得為天，故以西方白色而喻之也。

<xa>黃色喻人</xa>
　　謂人由持五戒功德所感，乃得為人，以人不在四趣之苦，不在諸天之樂，處得其中。故
取中方黃色，以喻之也。（五戒者，不殺、不盜、不邪婬、不妄語、不飲酒也。四趣者，修
羅趣、餓鬼趣、畜生趣、地獄趣也。）

<xa>黑色喻地獄</xa>
　　謂地獄由上品十惡黑業所感，乃獲斯報，故取北方黑色以喻之也。（十惡者，一殺生、
二偷盜、三邪婬、四妄言、五綺語、六兩舌、七惡口、八貪慾、九瞋恚、十邪見也。十惡分
上中下三品者，謂欲作、正作、作已。此三時心無悔者，名上品；作已能悔者，名中品；正
作能悔者，名下品也。）

<xa>青色喻餓鬼</xa>
　　謂餓鬼由中品十惡之業所感，身常饑瘦，面多青色，故取東方青色以喻之也。

<xa>赤色喻畜生</xa>
　　謂畜生由下品十惡之業所感，常為刀杖之所傷害，受報血塗，故取南方赤色以喻之也。

<xa>趣果無間</xa>
　　趣即向也，謂諸有情，不問男子、女人、老、幼、貴、賤及天、龍、神、鬼，罪業所感
，悉同受之，故名趣果無間。

<xa>受苦無間</xa>
　　謂諸有情，於劍樹刀山，鑊湯罏炭，洋銅鐵汁，備受諸苦，無有休歇，故名受苦無間。

<xa>時無間</xa>
<pb n="209"/>
　　謂諸有情，墮此地獄，歷劫受罪，無時間歇，故名時無間。

<xa>命無間</xa>
　　謂諸有情，墮此地獄，從初入時，至百千萬劫，一日一夜，萬死萬生，受苦無間，故名
命無間。

<xa>形無間</xa>
　　謂此地獄，縱廣八萬由旬，一切有情，於中受苦，一人亦滿，多人亦滿，故名形無間。
（梵語由旬，華言限量。）

<xa>生不能隱形</xa>
　　生不能隱形者，謂龍初生之時，但是本形，不能化為異類之身也。

<xa>死不能隱形</xa>
　　死不能隱形者，謂龍報終之時，必是本形，不能化為異類之身也。

<xa>婬不能隱形</xa>
　　婬不能隱形者，謂龍交遘之時，必是本形，不能化為異類之身也。

<xa>嗔不能隱形</xa>
　　嗔不能隱形者，謂龍瞋怒之時，必是本形，不能化為異類之身也。

<xa>睡不能隱形</xa>
　　睡不能隱形者，謂龍睡眠之時，必是本形，不能化為異類之身也。

<xa>自害</xa>
　　謂毀戒之人，身口意業悉皆不淨，常受貪窮，福不歸身，善神遠離，是名自害。

<xa>為智所訶</xa>
　　謂毀戒之人，諸善比丘皆悉訶責，而常畏避，如惡死屍，是名為智所訶。（梵語比丘，
<pb n="210"/>
華言乞士。）

<xa>惡名流佈</xa>
　　謂毀戒之人，三業不淨，與不善人共住，善人亦不喜見，不善之名聞於遠近，是名惡名
流佈。（三業者，身業、口業、意業也。）

<xa>臨終生悔</xa>
　　謂毀戒之人，老死臨期，惡境現前，追悔無及，是名臨終生悔。

<xa>死墮惡道</xa>
　　謂毀戒之人，既絕梵行，全無善因，福盡苦至，即墮惡趣，是名死墮惡道。（梵行即淨
行也。）

<xa>求財不遂</xa>
　　求財不遂者，謂犯戒之人，既違佛制，梵行全虧，所求貲財，皆不遂意也。

<xa>設得衰耗</xa>
　　設得衰耗者，謂犯戒之人，既缺淨行，縱使苦求所得貲財，福薄難消，悉皆衰耗也。

<xa>眾不愛敬</xa>
　　眾不愛敬者，謂犯戒之人，威儀既缺，細行全無，眾所憎嫌，而不愛敬也。

<xa>惡名流佈</xa>
　　謂犯戒之人，惡友常從，善人皆離，既無戒德，惡聲日著，遠近流佈也。

<xa>死入地獄</xa>
　　謂犯戒之人，既無戒行，萬善俱虧，臨命終時，墮無間獄也。

<xa>殺父母</xa>
　　謂父母養育，恩同天地，為子者，當竭力孝養奉事，以報其恩，況行殺逆；若行此事，
<pb n="211"/>
是為逆罪，即墮地獄。四分律云：若殺父母者，不許出家受具足戒也。（具足戒者，即二百
五十戒也。）

<xa>破和合僧</xa>
　　謂比丘集眾行布薩時，和合作法，若後來者，當隨順寂默，或當出避。若以嗔惡之心，
破其法事，令不和合，是為逆罪。律云：破和合僧者，不許出家受具足戒也。（梵語比丘，
華言乞士。梵語布薩，華言淨住。）

<xa>出佛身血</xa>
　　謂佛是一切眾生慈父，能令眾生悟明自心，出離苦趣。眾生歷劫供養，不能報其恩德萬
一，而況出其身血；若行此事，是為逆罪。興起行經云：提婆達多推出擲佛，山神接之，迸
一小石，傷佛足指，即有血出，以此因緣後墮地獄。（梵語提婆達多，華言天熱。）

<xa>殺阿羅漢</xa>
　　梵語阿羅漢，華言無學。謂無法可學。又名應供，應受人天供養故也。眾生即當供養恭
敬，以為種福之田，況行殺逆；若行此事，是為逆罪。律云：殺阿羅漢者，不許出家受具足
戒也。

<xa>破羯磨僧</xa>
　　梵語羯磨，華言作法辦事。謂比丘受具足戒，或行懺悔法時，當依和尚阿闍黎行羯磨法
，作法成就，方為得戒，若有人見者，當隨順寂默，或當出避。若以噁心，破其作法，令不
得戒，是為逆罪。律云：破羯磨者，不許出家受具足戒也。（和尚，梵語鄔波遮迦。于闐國
翻和尚，華言力生。梵語阿闍黎，華言軌範。）

<xa>波羅夷配死</xa>
　　梵語波羅夷，華言極惡。此即根本極惡之戒也。謂修行之人，若犯此戒，道果無分，死
墮地獄。四分律云：譬如斷人頭，不可復生；若犯此法，不復成比丘。以由此罪極重，故以
死配之。

<xa>僧殘配流</xa>
<pb n="212"/>
　　毗尼母云：僧殘者，如人為他所斫，殘有咽喉，故名為殘。蓋言人若犯此罪，僧作法除
，庶幾戒德可復。猶如斫殘，咽喉未斷，早救尚可。以由此罪稍輕於前，故以流罪配之。

<xa>波逸提配徒</xa>
　　梵語波逸提，華言墮。十誦律云：墮在燒煮覆障地獄：八熱通為燒煮，八寒黑暗通為覆
障。以由此罪輕於僧殘，故以徒罪配之。（八熱者，想獄、黑繩獄、堆壓獄、叫喚獄、大叫
喚獄、燒炙獄、大燒炙獄、無間獄也。八寒者，頞浮阤獄、泥賴浮陀獄、阿吒吒獄、阿波波
獄、嘔喉獄、郁波羅獄、波頭摩獄、芬陀利獄也。）

<xa>提舍尼配杖</xa>
　　梵語提舍尼，華言向彼悔，從對治境以立名。僧祇律云：此罪應發露也。蓋言此罪輕於
前之三罪，乃容對眾發露悔過，故以杖罪配之。

<xa>突吉羅配笞</xa>
　　善見律中，梵語突吉羅，華言惡作。四分律本中，梵語式叉迦羅尼，華言應當學。謂餘
戒罪重易持，此戒難持易犯，常須念學，故不列罪名，但言應當學。此又輕於前，故以笞罪
配之。

<xa>身見</xa>
　　謂於五陰中妄計有身，強立主宰，恆起我見，執我、我所，是名身見。（五陰者，色陰
、受陰、想陰、行陰、識陰也。執我、我所者，計執一陰為我，餘四陰為我所也。）

<xa>邊見</xa>
　　謂計我身或斷，或常，執斷非常，執常非斷；但執一邊，是名邊見。

<xa>邪見</xa>
　　謂邪心取理，顛倒妄見，不信因果，斷諸善根，作闡提行，是名邪見。（闡提，梵語具
雲一闡提，華言信不具，外道名也。）

<xa>戒取見</xa>
<pb n="213"/>
　　謂於非戒之中，謬以為戒，強執勝妙，希取進行，是名戒取見。

<xa>見取</xa>
　　謂於非真妙法中，謬計涅槃，心生取著，妄計所得為勝，是名見取。（梵語涅槃，華言
滅度。）

<xa>貪結</xa>
　　謂眾生貪著三界生死之法，廣行不善，由此能招未來苦果，不得解脫，是名貪結。

<xa>恚結</xa>
　　謂眾生心有惱害，廣行不善，由此能招未來苦果，不得解脫，是名恚結。

<xa>慢結</xa>
　　自恃凌他曰慢，謂眾生常起我慢、邪慢等，廣行不善，由此能招未來苦果，不得解脫，
是名慢結。（我慢者，恃己之能，凌侮於他也。邪慢者，不禮塔廟，不敬三寶，不誦經典也
。）

<xa>嫉結</xa>
　　謂眾生耽著利養，心無厭足；若見他榮，即起妒心，廣行不善，由此能招未來苦果，不
得解脫，是名嫉結。

<xa>慳結</xa>
　　謂眾生耽著利養，而於資生等物，其心吝惜，不能惠施貧乏，廣行不善，由此能招未來
苦果，不得解脫，是名慳結。

<xa>色愛結</xa>
　　色愛者，即色界思惑也。謂色界眾生，雖無慾界粗染貪愛，而於上妙五欲取著無厭，由
此愛惑繫縛，不能出離，故名結也。（五欲者，色慾、聲欲、香欲、味欲、觸欲也。）

<xa>無色愛結</xa>
<pb n="214"/>
　　無色愛者，即無色界思惑也。謂無色界眾生，雖無色質，而於受、想等法，未能捨離，
取著四空禪定欲樂境界，由此愛惑繫縛，不能出離，故名結也。（四空者，即無色界天中空
處、識處、無所有處、非想非非想處也。）

<xa>掉結</xa>
　　掉者動也。謂上二界眾生，心念散動，退失禪定；由此掉心繫縛，不能出離，故名結也
。（上二界者，色界、無色界也。）

<xa>慢結</xa>
　　慢者，自恃輕他也。謂上二界眾生，愛染未斷，慢心不息；由此慢心繫縛，不能出離，
故名結也。

<xa>無明結</xa>
　　無明者，無所明瞭也。謂上二界眾生耽著禪定，而於真性無所明瞭；由此無明繫縛，不
能出離，故名結也。

<xa>貪結</xa>
　　貪者，貪著無厭也。謂欲界眾生，於順情境上，起於貪心，無有厭足，由此貪惑，係縛
三界，無有出期，故名結也。（三界者，欲界、色界、無色界也。）

<xa>嗔結</xa>
　　嗔者，忿怒之心也。謂欲界眾生，於違情境上，起於嗔心，而不自已，由此嗔惑，係縛
三界，無有出期，故名結也。

<xa>身見結</xa>
　　身見者，謂欲界眾生，於名色五陰、十二入、十八界，妄計為身。由此見惑，係縛三界
，無有出期，故名結也。（名色者，名即心也；色即色身也。五陰者，色陰、受陰、想陰、
行陰、識陰也。十二入者，眼入、耳入、鼻入、舌入、身入、意入、色入、聲入、香入、味
入、觸入、法入也。十八界者，眼界、色界、眼識界；耳界、聲界、耳識界；鼻界、香界、
鼻識界；舌界、味界、舌識界；身界、觸界、身識界；意界、法界、意識界也。）
<pb n="215"/>

<xa>戒取結</xa>
　　戒取者，謂諸外道，於非戒中取以為戒，即邪戒也。由此邪執，係縛三界，無有出期，
故名結也。

<xa>疑結</xa>
　　疑者，迷心乖理，狐疑不決也。謂欲界眾生，由此疑惑，迷真逐妄，背覺合塵，由此疑
惑，係縛三界，無有出期，故名結也。

<xa>一切見住地惑</xa>
　　一切見者，即三界分別見惑也。謂諸眾生，由意根對法塵，分別起諸邪見，住著三界，
故名一切見住地惑。

<xa>欲愛住地惑</xa>
　　欲愛者，即欲界思惑也。謂諸眾生，由五根對五塵境，起貪愛心，而於欲界住著生死，
故名欲愛住地惑。（五根者，眼根、耳根、鼻根、舌根、身根也。五塵者，色塵、聲塵、香
塵、味塵、觸塵也。）

<xa>色愛住地惑</xa>
　　色愛者，即色界思惑也。謂諸眾生不了此惑，住着色界禪定，不能出離，故名色愛住地
惑。

<xa>有愛住地惑</xa>
　　有愛者，即無色界思惑也。謂諸眾生不了此惑，住於禪定，不能出離，故名有愛住地惑
。

<xa>無明住地惑</xa>
　　無明者，即根本無明惑也。謂聲聞、緣覺未了此惑，沉滯真空，即住方便土；大乘菩薩
方能除斷，由餘惑未盡，住實報土。故名無明住地惑。（方便土者，謂修方便道，斷見、思
惑，即聲聞、緣覺所居之土也。實報土者，稱實感報故也；謂菩薩斷惑相有未盡者，居此土
<pb n="216"/>
也。）

<xa>身見使</xa>
　　身見者，謂諸眾生於名色、五陰、十二入、十八界中，妄計為身也。由此身見，驅役心
神，流轉不息，故名為使。（名色者，名即心也，色即色身也。五陰者，色陰、受陰、想陰
、行陰、識陰也。十二入者，眼入、耳入、鼻入、舌入、身入、意入、色入、聲入、香入、
味入、觸入、法入也。十八界者，眼界、色界、眼識界；耳界、聲界、耳識界；鼻界、香界
、鼻識界；舌界、味界、舌識界；身界、觸界、身識界；意界、法界、意識界也。）

<xa>邊見使</xa>
　　邊見者，謂諸眾生，於前之身見，或執為斷，或執為常，各執一邊也。由此邊見，驅役
心神，流轉不息，故名為使。

<xa>邪見使</xa>
　　邪見者，謂諸眾生，邪心取理，撥無因果，斷滅一切善根也。由此邪見，驅役心神，流
轉不息，故名為使。（撥者，絕也。）

<xa>見取使</xa>
　　見取者，謂諸眾生，於非真勝法中，謬計涅槃生心，取著於邪見中，執為正見也。由此
見取，驅役心神，流轉不息，故名為使。（梵語涅槃，華言滅度。）

<xa>戒取使</xa>
　　戒取者，謂諸外道，於非戒中，謬以為戒，如雞狗等邪戒，以為真戒，取以進行也。由
此戒取，驅役心神，流轉不息，故名為使。（雞狗戒者，謂外道自計前世從雞狗中來，今即
學雞一足獨立，如狗啖糞穢也。）

<xa>貪慾使</xa>
　　貪即引取無厭也。謂諸眾生，貪著世間色慾財寶，恣縱心情，而無厭足，由此貪惑之所
驅役，流轉三界，故名為使。（三界者，欲界、色界、無色界也。）

<pb n="217"/>
<xa>瞋恚使</xa>
　　嗔即忿怒，謂諸眾生，於違情境上，起諸瞋恚，惱亂自他，由此嗔惑之所驅役，流轉三
界，故名為使。

<xa>無明使</xa>
　　無明即迷惑不了，乃癡惑也。謂諸眾生，以迷心緣境，於一切法，不能明瞭，由此癡惑
之所驅役，流轉三界，故名為使。

<xa>慢使</xa>
　　慢即自恃輕他也。謂諸眾生，自恃種姓富貴，有德有才，輕蔑於他。由此慢心之所驅役
，流轉三界，故名為使。

<xa>疑使</xa>
　　疑即猶豫不決也。謂諸眾生，迷心乖理，不能通達法相，由此疑惑之所驅役，流轉三界
，故名為使。

<xa>色慾</xa>
　　謂男女形貌端莊，及世間寶物玄黃朱紫種種妙色，能令眾生樂著無厭，故名色慾。

<xa>聲欲</xa>
　　謂絲竹環珮之聲，及男女歌詠等聲，能令眾生樂著無猒，故名聲欲。

<xa>香欲</xa>
　　謂男女身香，及世間一切諸香，能令眾生樂著無猒，故名香欲。

<xa>味欲</xa>
　　謂種種飲食餚膳等美味，能令眾生樂著無厭，故名味欲。

<xa>觸欲</xa>
　　謂男女身份柔軟細滑，寒時體溫，熱時體涼，及衣服等種種好觸，能令眾生樂著無厭，
<pb n="218"/>
是名觸欲。

<xa>財欲</xa>
　　財即世間一切貲財也。謂人以財物為養己之資，故至貪求，戀著不捨，是為財欲。

<xa>色慾</xa>
　　色即世間青黃赤白及男女等色也。謂人以色悅情適意，故至貪求戀著，不能出離三界，
是為色慾。（三界者，欲界、色界、無色界也。）

<xa>飲食慾</xa>
　　飲食即世間餚膳眾味也。謂人必假飲食資身活命，故至貪求樂著無厭，是為飲食慾。

<xa>名欲</xa>
　　名即世間之聲名也。謂人因聲名能顯親榮己，故至貪求樂著，而不知止，是為名欲。

<xa>睡眠欲</xa>
　　睡眠即情識昏昧而睡眠也。謂人之睡眠，亦有時節，若怠惰放縱，樂著無厭，是為睡眠
欲。

<xa>貪慾蓋</xa>
　　貪慾者，引取無厭曰貪，希須樂慕為欲。謂諸眾生貪愛世間男女色聲香味觸法，及財寶
等物，無有厭足，以此貪慾蓋覆心識，禪定、善法不能發生，沉滯三界，不得出離，故名蓋
也。

<xa>瞋恚蓋</xa>
　　瞋恚者，即忿怒之心也。謂諸眾生，或於違情境上，或追憶他人惱我，及惱我親，而生
忿怒。以此瞋恚，蓋覆心識，禪定、善法不能發生，沉滯三界，不得出離，故名蓋也。

<xa>睡眠蓋</xa>
　　睡眠者，意識惛熟曰睡，五情闇冥曰眠。謂諸眾生，以此睡眠蓋覆心識，禪定、善法不
<pb n="219"/>
能發生，沉滯三界，無有出期，故名蓋也。（五情者，即眼、耳、鼻、舌、身，五根也。）

<xa>掉悔蓋</xa>
　　掉悔者，掉動也，身無故遊行為掉；掉己思惟，心中憂惱為悔。謂諸眾生，以此掉悔蓋
覆心識，禪定、善法不能發生，沉滯三界，無有出期，故名蓋也。

<xa>疑蓋</xa>
　　疑者，猶豫不決之義。即癡惑也。謂諸眾生，無明暗鈍，不別真偽，猶豫之心常無決斷
，以此疑惑蓋覆心識，禪定、善法不能發生，沉滯三界，無有出期，故名蓋也。

<xa>住處慳</xa>
　　謂有眾生，心作是念：於此之處唯獨我住，不容餘人，是名住處慳。

<xa>家慳</xa>
　　謂有眾生，心作是念：獨我出入此家，不容餘人；設有餘人，我當於中為勝，是名家慳
。

<xa>施慳</xa>
　　謂有眾生，心作是念：我於此中，獨得佈施，勿與餘人；設有餘人，勿令過我，是名施
慳。（過我者，謂所施過多於我也。）

<xa>稱讚慳</xa>
　　謂有眾生，心作是念：獨稱讚我，勿讚餘人；設讚餘人，勿令勝我，是名稱讚慳。

<xa>法慳</xa>
　　謂有眾生，心作是念：獨我能知，諸經深義，秘惜隱藏，不為人說，是名法慳。

<xa>生老病死苦</xa>
　　謂眾生初受生時，在母腹中窄隘不淨，及出胎時，冷風觸身，如被物刺；至於衰老，氣
力羸劣，動止不寧；復有疾痛，寒熱所惱；至於命終，四大分離，神識飄散。此等因緣，悉
<pb n="220"/>
皆是苦，是為生老病死苦。（四大者，地大、水大、火大、風大也。）

<xa>愛別離苦</xa>
　　謂常所親愛之人，乖違離散，不得共處，是為愛別離苦。

<xa>怨憎會苦</xa>
　　謂常所憎惡之人，欲其遠離，而反共聚，是為怨憎會苦。

<xa>求不得苦</xa>
　　謂於世間色聲之境，及一切利養，種種可愛樂者，心欲而不能得，是為求不得苦。

<xa>五陰盛苦</xa>
　　五陰者，色受想行識也。陰即蓋覆之義，謂能蓋覆真性，不令顯發也。盛即盛大之義，
謂前諸苦，皆是五陰之所聚集，是為五陰盛苦。

<xa>疑佛</xa>
　　疑佛者，謂眾生心，作如是念：佛為大耶？富蘭那等為大耶？由此疑念，不信佛是智人
，惡口讒謗，裁斷自心善根，故名心裁。（梵語富蘭那，無翻，即空見外道。謂一切法無所
有，如虛空不生滅也。）

<xa>疑法</xa>
　　疑法者，謂眾生心，作如是念：佛法為勝耶？韋陀等法為勝耶？由此疑念，不信正法，
惡口讒謗，裁斷自心善根，故名心裁。（梵語韋陀，華言智論。即外道邪智之論也。）

<xa>疑僧</xa>
　　疑僧者，謂眾生心，作如是念：佛之弟子為勝耶？富蘭那弟子為勝耶？由此疑念，不信
三寶，惡口讒謗，裁斷自心善根，故名心裁。（三寶者，佛寶、法寶、僧寶也。）

<xa>疑戒</xa>
　　疑戒者，謂眾生心，作如是念：佛所說戒為勝耶？雞狗等戒為勝耶？由此疑念，不信正
<pb n="221"/>
戒，毀破律儀，惡口讒謗，裁斷自心善根，故名心裁。（雞狗戒者，即外道所持之戒，謂如
雞獨足而立，如狗啖糞穢，依此而行苦行，以為持戒也。）

<xa>疑教化</xa>
　　疑教化者，謂眾生心，作如是念：為佛所教化為正耶？富蘭那等教化為正耶？由此疑念
，不信正教，惡口讒謗，裁斷自心善根，故名心裁。

<xa>堅固妄想</xa>
　　堅固妄想者，即色陰也。謂諸眾生，體因想生，心因想起，命因想傳，諸想交固，以成
色身。經云：汝現色身，名為堅固第一妄想。

<xa>虛明妄想</xa>
　　虛明妄想者，即受陰也。謂諸眾生，欲想登高，足先酸澀，違順二相，損益現馳，是則
受陰無體，虛有所明。經云：汝今現前，順益違損，二現驅馳，名為虛明第二妄想。

<xa>融通妄想</xa>
　　融通妄想者，即想陰也。謂眾生念慮是虛情，色身是實質，雖虛實不倫，而能相使者，
由想融之也。心生虛想，形取實物，其心形異用而能相應者，由想通之也。至於寤寐心境相
隨，而無間斷者，皆妄想也。經云：則汝想念搖動妄情，名為融通第三妄想。

<xa>幽隱妄想</xa>
　　幽隱妄想者，即行陰也。謂眾生一期色身，生化之理，自幼至衰，無暫停息，運運密移
，體遷無覺。經云：則汝諸行，唸唸不停，名為幽隱第四妄想。（一期者，從生至死也。）

<xa>顛倒妄想</xa>
　　（亦名微細精想），顛倒妄想者，即識陰也。謂眾生識精之湛，非真湛然，如急流水，
望似恬靜，其實流急，細不可見。經云：則湛了內，罔象虛無，名為第五顛倒微細精想。

<xa>自性亂</xa>
　　自性散亂者，謂五識不守自性，隨逐外境，唸唸變易也。（五識者，眼識、耳識、鼻識
<pb n="222"/>
、舌識、身識也。）

<xa>外散亂</xa>
　　外散亂者，謂意根馳動，隨逐外塵，起種種分別也。

<xa>內散亂</xa>
　　內散亂者，謂心生高下，唸唸遷流不定也。

<xa>粗重散亂</xa>
　　粗重散亂者，謂計我、我所等粗重之法，不得解脫也。（計我者，謂於色身之中，妄計
為我也。我所者，色身及財宅眷屬也。）

<xa>思惟散亂</xa>
　　思惟散亂者，謂棄捨大乘，憶念小乘，不得寂靜也。

<xa>唯性土</xa>
　　唯性者，即如來所證法性之體也。謂如來之體，身外無土，土外無身，身土不殊，唯一
法性，是名唯性土。

<xa>雙泯土</xa>
　　謂如來身土，一如融通無礙，猶若虛空，性相俱寂，是名雙泯土。

<xa>俱性相土</xa>
　　謂如來以如實智，變化無邊相海，眾寶莊嚴，隨眾生心，示現國土境界，種種性相，是
名俱性相土。

<xa>融三世間土</xa>
　　隔別名世，間差名間。三世間者：有情世間，器世間，智正覺世間也。謂如來法界之身
，徧一切處，以一切眾生國土，即是如來清淨法身。如來之身，能為眾生身，及國土虛空身
，交徹混融，無障無礙，是名融三世間土。（有情世間，即眾生世間。器世間，即國土世間
<pb n="223"/>
。智正覺世間，即佛世間。）

<xa>總攝土</xa>
　　謂如來所證十身四智，一一圓融，稱性週徧，言一土則融一切土，舉一身則攝一切身。
法法互融，塵塵無礙，是名總攝土。（十身者，菩提身、願身、化身、力持身、相好莊嚴身
、威勢身、意生身、福德身、法身、智身也。四智者，大圓鏡智、妙觀察智、平等性智、成
所作智也。）

<xa>真如</xa>
　　真如者，乃真實無妄之理，即法性土之體也。此清淨法身所依之土，以由法身無相，土
亦如是，身土雖分，體原不二，故真如為體也。

<xa>真智</xa>
　　真智者，乃根本無分別智，即實報土之體也。此是如來圓滿報身所依之土，以由實智功
圓，萬德成就，體無分別，境智一如，故以真智為體也。（根本無分別智者，如來惑業淨盡
，親證本有圓明之智，此智照了萬法，不待分別也。）

<xa>本識</xa>
　　本識者，乃根本清淨識心，即色相土之體也。此是如來微塵相海身所依之土，以由福慧
無邊，相好具足，莊嚴悉備，性相如如，故以本識為體也。

<xa>四塵</xa>
　　四塵者，色、香、味、觸也。此之四塵，乃後得智所現之色相，即他受用土之體也。此
是如來他受用身所依之土，以由利他行滿，隨諸菩薩所宜變化，而現種種上妙色相諸塵境界
，故以四塵為體也。（後得智者，即根本智後所得之智也。他受用者，因他機感見而受用也
。）

<xa>諸事</xa>
　　諸事者，乃成事智，即變化土之體也。此是如來化身所依之土，以由往昔修習利他因緣
，故能隨諸有情心之所宜，而現種種淨穢國土，令其成辦眾事，故以諸事為體也。
<pb n="224"/>

<xa>草木喻</xa>
　　謂大千世界草木，皆寸斬為籌；人間百年，但取一籌；取盡此籌，乃為一劫，是名草木
喻。（劫，梵語具雲劫波，華言分別時節。）

<xa>沙細喻</xa>
　　謂殑伽河，廣四十里，滿中沙細如麫；人間百年，但取一粒；取盡此沙，乃為一劫，是
名沙細喻。（梵語殑伽，華言天堂來，謂其從高處流來也。）

<xa>芥子喻</xa>
　　謂有城四方而各百里，其中滿堆芥子；人間百年，但取一粒；取盡此芥，乃為一劫，是
名芥子喻。

<xa>碎塵喻</xa>
　　謂以大千世界，碎為微塵；人間百年，但取一塵；取盡此塵，乃為一劫，是名碎塵喻。

<xa>拂石喻</xa>
　　謂一石廣二由旬，厚半由旬；兜率天一百年，以六銖衣拂一遍；拂盡此石，乃為一劫，
是名拂石喻。（梵語由旬，華言限量。梵語兜率，華言知足。六銖衣者，謂衣重六銖也。）

<xa>尊重正教</xa>
　　謂諸比丘，唯依正教進修，遠離小乘及諸外道偏邪之說，是故能令正法不滅。（梵語比
丘，華言乞士。）

<xa>止息嗔惡</xa>
　　謂諸比丘，常行忍辱，不生瞋恚。德譽遠聞，令人歸仰，是故能令正法不滅。

<xa>敬事上座</xa>
　　謂諸比丘，於大德之人，居上座者，恭敬順事，勤求法要，是故能令正法不滅。

<pb n="225"/>
<xa>愛樂正法</xa>
　　謂諸比丘，於上座所，聞說妙法，深生愛樂，歡喜奉行，是故能令正法不滅。

<xa>善誨初習</xa>
　　謂諸比丘，於大乘法，方便演說，令初心習學之人，有所依憑，進修於道，是故能令正
法不滅。

<xa>當來比丘，從白衣說法</xa>
　　梵語比丘，華言乞士。謂末法之時，白衣詐稱師範，無識比丘，反從彼而受學也。

<xa>白衣居上座，比丘處下</xa>
　　謂末法之時，白衣詐言，我解大乘，坐當居上，比丘行微，坐宜處下也。

<xa>比丘說法，不行聽受</xa>
　　謂末法之時，比丘說法，不行承受。而聽白衣所說之法，受而不捨也。

<xa>魔說為真，正法為偽</xa>
　　謂末法之時，魔之所說，以為真道；而以佛之正法，反為不真也。

<xa>當來比丘，畜養妻子</xa>
　　謂末法之時，比丘不持戒律，畜養妻子，與俗無異也。

<xa>第一五百年，解脫堅固</xa>
　　解脫即自在之義。謂諸比丘，於正法五百年中，不攻異學，唯務大乘，利益眾生，解脫
自在，堅固不變也。（梵語比丘，華言乞士。）

<xa>第二五百年，禪定堅固</xa>
　　謂諸比丘於正法五百年中，厭居生死，求證涅槃，頓息攀緣，深修禪定，堅固不變也。
（梵語涅槃，華言滅度。）

<pb n="226"/>
<xa>第三五百年，多聞堅固</xa>
　　謂諸比丘於像法五百年中，少持戒律，怠習禪定，唯尚多聞，依語生解，堅固不變也。

<xa>第四五百年，塔寺堅固</xa>
　　謂諸比丘於像法五百年中，少習禪定，喜種福田，廣結善緣，多修塔寺，堅固不變也。

<xa>第五五百年，斗諍堅固</xa>
　　謂諸比丘於末法五百年中，不修戒律，唯尚斗諍，增長邪見，堅固不變也。

<xa>第一一百年，得堅固解脫</xa>
　　謂此一百年中，比丘唯務智理，說法利生，悟明大乘，解脫自在，堅固不變也。（智理
者，以智慧照了於理也。）

<xa>第二一百年，得堅固定</xa>
　　謂此一百年中，比丘樂修禪定，頓息外緣，悟明自心，得證道果，堅固不變也。

<xa>第三一百年，得堅固持戒</xa>
　　謂此一百年中，比丘少習禪定，惟樂持戒，不犯律儀，無諸放逸，堅固不變也。

<xa>第四一百年，得堅固多聞</xa>
　　謂此一百年中，比丘於禪定戒律，不勤修習，唯樂博覽群典，多聞解義，堅固不變也。

<xa>第五一百年，得堅固佈施</xa>
　　謂此一百年中，比丘不修戒定，雖有修持，少證道果，但習善緣，多行佈施，堅固不變
也。

<xa>眾生濁</xa>
　　謂眾生多諸弊惡，不孝敬父母尊長，不畏惡業果報，不作功德，不修齋法，是名眾生濁
。

<pb n="227"/>
<xa>見濁</xa>
　　謂正法已滅，像法漸起，邪法轉生，邪見增盛，不修善道，是名見濁。

<xa>煩惱濁</xa>
　　謂眾生多諸愛慾、慳貪、斗諍、諂曲、虛誑，攝受邪法，惱亂心神，是名煩惱濁。

<xa>命濁</xa>
　　謂往古世時，人壽八萬四千歲，今時人壽轉減，百歲者稀。以惡業增故，壽數短促，是
名命濁。

<xa>劫濁</xa>
　　劫，梵語具雲劫波，華言分別時節。謂減劫中，人壽減至三十歲時，饑饉災起。減至二
十歲時，疾疫災起。減至一十歲時，刀兵災起。世界眾生，無不被害，是名劫濁。

<xa>持</xa>
　　持者，任持也。謂日宮殿，因風任持，行於空中而不墜落也。

<xa>住</xa>
　　住者，安住也。謂日宮殿，因風任持之力，而於空中得安住也。

<xa>隨順轉</xa>
　　謂日宮殿，因風所吹，而於空中任運隨轉也。

<xa>波羅訶迦</xa>
　　梵語波羅訶迦。月宮殿中亦有五風，餘風名義皆同，唯第四一種名攝疑。此日宮波羅訶
迦，亦是攝之義也。攝者，攝持也。謂日宮殿，因風攝持而行也。

<xa>將行</xa>
　　謂日宮殿，因風將助，能於空中速疾而行也。

<pb n="228"/>
<xa>佛出世間</xa>
　　謂諸佛世尊，雖法身常住不滅，眾生盲冥，難可得見。今佛出現世間，為令一切眾生成
就，大事因緣，甚為希有，是為世間難得之寶。

<xa>聞佛說法，為他人說</xa>
　　謂諸眾生既得見佛聞法，復為他人隨力演說，令其出離生死，成無上道，甚為希有，是
為世間難得之寶。

<xa>聞法信解</xa>
　　謂諸眾生既聞法已，又能起正信心，思惟其義，依教修行，甚為希有，是為世間難得之
寶。

<xa>如法而行</xa>
　　謂諸眾生既信受正法，思惟其義，復能如法精進修行，當得無上菩提之道，甚為希有，
是為世間難得之寶。

<xa>得信樂者</xa>
　　謂諸眾生為人演說正法，而得其人信樂不疑，則其教法流通，展轉獲益，甚為希有，是
為世間難得之寶。

<xa>理性眷屬</xa>
　　謂諸佛眾生，理性平等，自然相關。法華經云：我於眾聖中尊，世間之父，一切眾生，
皆是吾子。是則未曾受道者，亦得稱為眷屬，故名理性眷屬也。

<xa>業生眷屬</xa>
　　謂由往昔聞法之善業，復生佛世，受道得度，故名業生眷屬。

<xa>願生眷屬</xa>
　　謂昔由聞法結緣，未得證果，曾發誓願，務在得道。今乘宿願，見佛聞法，故名願生眷
屬。
<pb n="229"/>

<xa>神通眷屬</xa>
　　謂先世值佛，破惑見理，或生他方，因佛出世，以神通力，來生此界，輔佛行化，故名
神通眷屬。

<xa>應生眷屬</xa>
　　謂菩薩既破無明之惑，已得法身之本，即能起用化他，應入生死，導引眾生，令向佛道
。如淨飯王、摩耶夫人，是千佛之父母；羅睺羅是千佛之子；諸聲聞內秘菩薩行，是皆應生
於此，故名應生眷屬。（摩耶，梵語具雲摩訶摩耶，華言大術。梵語羅睺羅，華言覆障。）

<xa>給孤獨園</xa>
　　給孤獨，長者之名，以其仁而聰敏，積而能散，賑乏濟貧，哀孤恤獨，時美其德，號給
孤獨。嘗側金布地，以買只陀太子園，遂名給孤獨園。因建精舍奉佛，佛於其中說法也。（
梵語只陀，華言戰勝。）

<xa>鷲嶺</xa>
　　鷲嶺，山名也。以其山形似於鷲鳥，故以名焉。中為精舍，佛居此而說法也。

<xa>獼猴江</xa>
　　獼猴江者，以獼猴嘗於此江沐浴，故以名焉。大智度論云：毗耶離有一精舍，名獼猴池
。佛曾於此說法。翻譯名義云：那蘭陀池旁建伽藍，即其處也。（梵語毗耶離，華言廣嚴。
梵語那蘭陀，華言施無厭。佛昔行菩薩道時，為大國王，建都此地，憐愍眾生，好樂周給，
時美其德，號施無厭。伽藍，梵語具雲僧伽藍，華言眾園。）

<xa>庵羅樹園</xa>
　　梵語庵羅，華言柰，果名也。此樹開華，華生一女，國人嘆異，以園封之。園既屬女，
女人守護。故言庵羅樹園。此女以宿善冥熏，見佛歡喜，以園奉佛，佛即受之。於中建立精
舍，而說法也。

<xa>竹林精舍</xa>
<pb n="230"/>
　　大智度論云：竹林精舍在耆闍崛山中，其地平坦，嚴淨勝於餘處。佛曾於中說法，故有
精舍，或云迦蘭陀竹園。是也。（梵語耆闍崛，華言靈鷲。迦蘭陀，無翻。）

<xa>方相</xa>
　　方相者，謂結界之地，其形方正也。以其四方或一方有長流之水，則以水為界相；若是
無源，不常流者，則不可為界相。或有樹，則以樹為界相；若是枯朽之樹，及不相連者，亦
不可也。或有路，則以路為界相；若是斷絕之路，亦不可也。或有石，則以石為界相；若是
散漫之石，亦不可也。此處若無水、樹等，則當立石或種樹於四邊，以為界相也。

<xa>圓相</xa>
　　圓相者，謂結界之處，其形團圓也。以此處或水、樹等，其勢周圍圓繞，或立石種樹，
以為界相也。

<xa>鼓形相</xa>
　　鼓形相者，謂結界之處，如鼓之形也。以此處或水或路等，生勢狀如鼓形，或立石種樹
，以為界相也。

<xa>半月形相</xa>
　　半月形相者，謂結界之處，如半月之形也。以此處或水或路等，生勢狀如半月，或立石
種樹，以為界相也。

<xa>三角相</xa>
　　三角相者，謂結界之處，其形三角也。以此處水路等三角圍繞，或立石種樹以為界相也
。

<xa>自心清淨</xa>
　　（亦名自除心垢），謂若人掃於寺地，因地淨故，心得清淨，是名自心清淨。

<xa>令他心淨</xa>
　　（亦名除他垢），謂若人掃於寺地，因地淨故，他人見無塵垢，心得清淨，是名令他心
<pb n="231"/>
淨。

<xa>諸天歡喜</xa>
　　（亦名去憍慢），謂若人掃於寺地，即是去其憍慢塵垢，諸天觀見地淨無塵，生歡喜心
，是名諸天歡喜。

<xa>植端正業</xa>
　　（亦名調伏心），謂若人淨掃寺地，即是調伏自心，植立端正福業，他世必獲相貌端正
，是名植端正業。

<xa>命終之後當生天上</xa>
　　（亦名長功德），謂若人淨掃寺地，因淨地故，功德增長，而於命終當生天上。

<xa>右膝</xa>
　　疏云：願我右膝著地之時，令諸眾生得正覺道也。

<xa>左膝</xa>
　　疏云：願我左膝著地之時，令諸眾生於外道法不起邪見，悉得安立正覺道中也。

<xa>右手</xa>
　　疏云：願我右手著地之時，猶如世尊坐金剛座，地震現瑞，證大菩提也。（梵語菩提，
華言道。）

<xa>左手</xa>
　　疏云：願我左手著地之時，令諸眾生遠離外道，難調伏者，以四攝法而攝取之，令入正
道也。（四攝法者，佈施攝、愛語攝、利行攝、同事攝也。）

<xa>首頂</xa>
　　疏云：願我首頂著地之時，令諸眾生離憍慢心，悉得成就無見頂相也。

<pb n="232"/>
<xa>念食</xa>
　　謂修聖道之人，常持正念，長養一切善根。如世之食，資益身根，是為念食。

<xa>法喜食</xa>
　　謂修出世行人，愛樂大法，資長道種，心生歡喜，是為法喜食。

<xa>禪悅食</xa>
　　謂修出世行人，由得定力，自資長養慧命，道品圓明，心常喜樂，是為禪悅食。

<xa>願食</xa>
　　謂修聖道之人，以願持身，不捨萬行，長養一切善根。如世之食，資益身根，是為願食
。

<xa>解脫食</xa>
　　解脫即自在之義也。謂修聖道之人，離諸業縛，於法自在，即得長養一切菩提善根。如
世之食，資益身根，是為解脫食。

<xa>火淨</xa>
　　謂一切瓜果等物，先當以火燒煮，令熟後方食之，是名火淨。律云：以火觸著。是也。

<xa>刀淨</xa>
　　謂一切瓜果等物，先當以刀去其皮核，然後食之，是名刀淨。律云：以刀損壞。是也。

<xa>爪淨</xa>
　　謂一切瓜果等物，先當以爪甲去其皮殼，然後食之，是名爪淨。律云：以爪甲傷損。是
也。

<xa>蔫乾淨</xa>
　　蔫乾者，物不鮮也。謂一切瓜果等物，自蔫自幹，不堪為種，比丘當食，是名蔫乾淨。
律云：自蔫幹不堪為種。是也。
<pb n="233"/>

<xa>鳥啄淨</xa>
　　謂一切瓜果等物，若因鳥啄殘損，比丘可食，是名鳥啄淨。律云：鳥嘴啄損。是也。

<xa>不見殺</xa>
　　謂眼不曾見殺者，是為淨肉。

<xa>不聞殺</xa>
　　謂耳不曾聞殺聲者，是為淨肉。

<xa>不疑為我殺</xa>
　　謂知彼為祠天等故殺，而不專為我殺，是為淨肉。

<xa>自死</xa>
　　謂諸鳥獸命盡自死者，是為淨肉。

<xa>鳥殘</xa>
　　謂鷹鷂等所食鳥獸餘殘者，是為淨肉。

<xa>非理求財</xa>
　　謂不順理所得財物，是不淨物，故不應施與人也。

<xa>酒及毒藥</xa>
　　謂酒及毒藥，能令眾生狂亂失命，故不應施與人也。

<xa>置羅機網</xa>
　　置，菟網也。羅，鳥網也。機，機弩也。網即網罟也。皆設以掩取禽獸者，心謂是惱害
眾生之器，故不應施與人也。

<xa>刀杖弓箭</xa>
<pb n="234"/>
　　謂刀杖弓箭，是殺害眾生之器，故不應施與人也。

<xa>音樂女色</xa>
　　謂音樂女色，而能惑亂眾生正性，故不應施與人也。

<xa>核果</xa>
　　核果者，謂棗杏等是也。

<xa>膚果</xa>
　　膚果者，謂梨柰等是也。

<xa>殼果</xa>
　　殼果者，謂椰子、胡桃、石榴等是也。

<xa>鋮果</xa>
　　鋮果者，謂松柏等子是也。

<xa>角果</xa>
　　角果者，謂大小諸豆等是也。

<xa>大蒜</xa>
　　大蒜者，至葷至辛之物也。

<xa>茖蔥</xa>
　　茖蔥者，薤也。其形似韭類，山蔥也。

<xa>慈蔥</xa>
　　慈蔥者，乃蔥之正名也。

<xa>蘭蔥</xa>
<pb n="235"/>
　　蘭蔥者，即小蒜也。雜阿含經云：非小蒜，木蔥。是也。木蔥即韭也。

<xa>興渠</xa>
　　興渠者，葉如蔓菁，根如蘿蔔，生熟皆臭如蒜。出于闐國，華夏不產，故不翻也。

<xa>聲明</xa>
　　聲，即聲教；明，即明瞭。謂世間文章算數建立之法，皆悉明瞭通達，故曰聲明。

<xa>因明</xa>
　　因，即萬法生起之因。謂世間種種言論，及圖書印璽，地水火風萬法之因，皆悉明瞭通
達，故曰因明。

<xa>醫方明</xa>
　　醫方，即醫治之方法也。謂世間種種病患或癲癇蠱毒，四大不調，鬼神咒詛，寒熱諸病
，皆悉曉了其因，通達對治，故曰醫方明。（四大者，地大、水大、火大、風大也。）

<xa>工巧明</xa>
　　工，即工業；巧，即巧妙。謂世間文詞讚詠，乃至營造城邑，農田商賈，種種音樂，卜
算天文地理，一切工業巧妙，皆悉明瞭通達，故曰工巧明。

<xa>內明</xa>
　　內，即佛法內教也。謂以持戒治破戒，以禪定治散亂，以智慧治愚癡，乃至種種染淨邪
正、生死涅槃對治之法，皆悉明瞭通達，故曰內明。（梵語涅槃，華言滅度。）

<xa>肉眼</xa>
　　肉眼者，假父母氣血所成也。即人中能見之眼，見近不見遠，見前不見後，見內不見外
，見晝不見夜，見上不見下，因有色質障礙故也。

<xa>天眼</xa>
　　天眼者，謂諸天因修禪定而得也。此眼遠近前後內外晝夜上下皆悉能見，以無色質障礙
<pb n="236"/>
故也。

<xa>慧眼</xa>
　　慧眼者，謂二乘之人，以所得慧眼，觀一切法皆空，不見有眾生相，及滅一切異相，捨
離諸著，不受一切法也。（二乘者，聲聞乘、緣覺乘也。）

<xa>法眼</xa>
　　法眼者，菩薩為度眾生，以清淨法眼徧觀一切諸法，能知能行，謂因行是法，得證是道
，亦知一切眾生種種方便門，令修令證也。

<xa>佛眼</xa>
　　佛眼者，謂具前四眼之用，無不見知。如人見極遠處，佛見則為至近。人見幽暗處，佛
見則為顯明。乃至無事不見，無事不知，無事不聞，聞見互用，無所思惟，一切皆見也。

<xa>熱氣多見火</xa>
　　謂如人鑽木得火，復理火事，以暖相分多，暖想即生，故夢於火，是則熱氣多而見火也
。

<xa>冷氣多見水</xa>
　　謂如人鑿井得水，復理水事，以冷相分多，冷想即生，故夢於水，是則冷氣多而見水也
。

<xa>風氣多見飛墜</xa>
　　謂如人乘風登高，運轉初息，以動相分多，動想即生，故夢飛墜，是則風氣多而見飛墜
也。

<xa>聞見多熟境</xa>
　　謂如人坐禪誦經調練身心，以慣習分多，所習之想即生，故夢熟境，是則聞見多而見熟
境也。

<pb n="237"/>
<xa>天神與心靈所感</xa>
　　謂如人平昔向善，喜奉神天，以敬奉故，念想不忘，故夢天神，是則天神與心靈所感也
。

<xa>夢臥大海</xa>
　　普光云：夢臥大海者，汝身現居生死海中，未到彼岸，未證涅槃也。（梵語涅槃，華言
滅度。）

<xa>夢枕須彌</xa>
　　普光云：夢枕須彌者，以表出生死海，登於彼岸，將證涅槃也。

<xa>夢海中一切眾生入我身內</xa>
　　普光云：夢大海中一切眾生入身內者，以示當於塵勞海中，為諸眾生作歸依處，濟度有
情，超於彼岸也。

<xa>夢手執日</xa>
　　普光云：夢執日者，以表智慧光明普照法界，開導昏迷，歸正覺路也。

<xa>夢手執月</xa>
　　普光云：夢執月者，以表方便之智，入於生死塵勞界內，用清涼法，化導眾生，令離熱
惱也。

<xa>出家樂</xa>
　　出家樂者，謂世間之人，多諸業惑煩惱。出家達道，永斷是苦也。

<xa>遠離樂</xa>
　　遠離樂者，即初禪天之樂也。謂初禪能遠離欲界愛染煩惱，得覺觀禪定，而生喜樂也。
（覺觀者，初心在緣曰覺，細心分別禪味曰觀也。）

<xa>寂靜樂</xa>
<pb n="238"/>
　　寂靜樂者，即二禪天之樂也。謂二禪離初禪覺觀散動，澄心寂靜，乃發勝定之樂也。

<xa>菩提樂</xa>
　　梵語菩提，華言道。謂菩薩無漏果成，自受菩提之樂，以慈心故，復以此樂轉施眾生也
。（無漏者，不漏落生死也。）

<xa>涅槃樂</xa>
　　梵語涅槃，華言滅度。謂菩薩息化歸真，入無餘涅槃，獲最寂靜，是名涅槃樂也。（無
餘者，色身與惑滅盡，而無所遺餘也。）

<xa>睡眠</xa>
　　謂眾生睡眠之時，六識昏昧，不能見聞覺知，是名睡眠無心。（六識者，眼識、耳識、
鼻識、舌識、身識、意識也。）

<xa>悶絕</xa>
　　謂諸眾生，驚倒悶絕，六識昏昧，見聞覺知，一時頓息，是名悶絕無心。

<xa>無想定</xa>
　　無想定者，即色界無想天所修之定也。謂修無想定時，身心俱滅，念慮灰凝，諸想不起
，是名無想定無心。

<xa>無想報</xa>
　　謂因中厭生滅心，習無想定，故感報生無想天，經五百劫，心想不行，是名無想報無心
。（劫，梵語具雲劫波，華言分別時節。）

<xa>滅盡定</xa>
　　謂入此定時，一切受領思想之心，一時滅盡，都無見聞覺知，出入之息亦盡，是名滅盡
定無心。

<xa>除垢</xa>
<pb n="239"/>
　　除垢者，謂澡浴身體，則諸垢穢悉皆除去也。

<xa>身清淨</xa>
　　身清淨者，謂澡浴身體，垢穢既除，則身體清淨也。

<xa>除寒冷</xa>
　　除寒冷者，謂澡浴身體，則清淨和暢，一切寒冷自除也。

<xa>除身中風</xa>
　　除身中風者，謂澡浴身體，得無寒冷，則風邪等病自除也。

<xa>得安隱</xa>
　　得安隱者，謂澡浴身體，既無風邪，則四支自得安隱也。

<xa>試問不答</xa>
　　謂此人心懷輕慢，或先自曉了，而作念言：我且設問，試彼為解不解。若作此試問者，
不應為答也。

<xa>無疑問不答</xa>
　　謂凡所演說，為令眾生開其昏迷，解釋疑網，彼既不疑，假設為問者，不應為答也。

<xa>不為悔所犯故問不答</xa>
　　謂此人既知所犯，不生悔過之心，設為他故而問者，不應為答也。

<xa>不受語故問不答</xa>
　　謂此人先曾為說，彼不聽受，今又故意設為問辭者，不應為答也。

<xa>語難故問不答</xa>
　　謂此人作意而言，此語難曉，他必不解，我且設問，為能答否。如是而故問者，不應為
答也。
<pb n="240"/>

<xa>定力</xa>
　　定力者，即諸佛大定之力也。謂諸眾生，中陰識神，往於他界受生之時，以由業力所持
，速疾而去，即生彼處。雖諸佛大定之力，亦不能遮其不生，故云不可到。

<xa>通力</xa>
　　通力者，即諸佛神通之力也。謂諸眾生，中陰識神，往於他界受生之時，以由業力所持
，速疾而去，即生彼處。雖諸佛神通之力，亦不能遮其不生，故云不可到。

<xa>大願力</xa>
　　大願力者，即諸佛大誓願之力也。謂諸眾生，中陰識神，往於他界受生之時，以由業力
所持，速疾而去，即生彼處。雖諸佛大願之力，亦不能遮其不生，故云不可到。

<xa>法威德力</xa>
　　法威德力者，即佛法威德之力也。謂諸眾生，中陰識神，往於他界受生之時，以由業力
所持，速疾而去，即生彼處。雖諸佛威德之力，亦不能遮其不生，故云不可到。

<xa>借識力</xa>
　　借識力者，即二禪已上，無有尋伺語言，若欲說法應用，則假初禪之識而為己用也。謂
諸眾生，中陰識神，往於他界受生之時，以由業力所持，速疾而去，即生彼處。雖借識之力
，亦不能遮其不生，故云不可到。（二禪已上者，即三禪、四禪天也。）

<xa>定力</xa>
　　定力者，即如來大寂定力也。謂此定力，無染無淨，非空非有，生死不能拘，結業不能
縛；不起此定，而能普應十方，不與識法相應，是故唯識難判也。

<xa>通力</xa>
　　通力者，即如來神通之力也。謂此通力變化無窮，隨感而應，不謀而知，徹照萬法，非
思議之可及，豈識法之相應，是故唯識難判也。

<pb n="241"/>
<xa>借識力</xa>
　　借識力者，謂如二禪以上，無有尋伺語言，若欲說法應用，則借初禪眼耳身三識，以成
己用。由此假他之用，非因本起，不屬唯識，是故唯識難判也。（借初禪三識者，由初禪不
著香味二塵，已無鼻、舌二識，惟有眼、耳、身三識。二禪已上，不著五塵，故五識俱無。
若欲應用，則借初禪三識也。）

<xa>願力</xa>
　　願力者，即如來大願之力也。而此願力，非因愛見，不假思惟，乃是聖人曠劫度生功用
而成，非思議之可及，豈識法之相應，是故唯識難判也。（劫，梵語具雲劫波，華言分別時
節。）

<xa>法威德力</xa>
　　法威德力者，即如來應化威德之力也。謂此威德之力，乃是聖人不思議境界。如演一音
，則普應群機。施一法，則眾魔皆伏。利生無盡，功德難量，不與識法相應，是故唯識難判
也。

<xa>相比量</xa>
　　謂隨其所有相貌相屬，或由現在及先所見，推度境界。如以見幢故，比知有車；以見煙
故，比知有火。如是以王比國，以夫比妻，以角犎（音封，即橐駝也）比牛。以形軟發黑，
輕舉色美，比知是少；以面皺發白等，比知是老。以具如來微妙相好，智慧寂靜，勝行辯才
，比知如來應正等覺，具一切智。諸如是等，名相比量。

<xa>體比量</xa>
　　謂由現見彼自體性，故比類彼物不現見體，或現見一分自體，比類餘分。如以現在比類
去來，或以過去比未來事，或以現近事比現遠事。又以一分成熟比餘熟分。如是等類，名體
比量。

<xa>業比量</xa>
　　謂以作用比業所依。如見遠物，無有動搖，鳥集其上，如是等類，比知是杌；若有動搖
等事，比知是人；若見跡步寬長，比知是象；身曳地行，比知是蛇。見比於眼，聞比於耳等
<pb n="242"/>
；又若見瞑目執杖，蹎（音顛）蹶失路等，比知是盲。高聲側聽，比知是聾。以所作業，比
知正信聰睿。如是等類，名業比量。

<xa>法比量</xa>
　　謂於一切相屬著法，以一比餘。如屬無常，比知有苦；以屬苦故，比空無我；以屬生故
，比有老法；以屬老故，比有死法；以屬有色，有見，有礙，比有處所，及有形質；屬有漏
故，比知有苦；屬無漏故，比知無苦；屬有為故，比知是生住異滅之法；屬無為故，比知非
生住異滅之法。如是等類，名法比量。

<xa>因果比量</xa>
　　謂因果相比。如見物行，比有所至；見有所至，比先有行。若見有人，如法事王，比知
當獲廣大祿位；見大祿位，比知先已如法事王。若見備善作業，比知必當獲大財富；見大財
富，比知先已備善作業。若見修道，比知當獲聖果；見獲聖果，比知先已修道。如是等類，
名因果比量。

<xa>極略色</xa>
　　謂於色上分析長短形相粗細，以至極微，故名極略色。

<xa>極迥色</xa>
　　（亦名自礙色），謂上見虛空青黃等色，乃是顯色；若下望之，則此顯色至遠而為難見
，是名極迥色。

<xa>受所引色</xa>
　　受即領受，引即引取。如受諸戒品，戒是色法，所受之戒，即是受所引色。又如意識領
納聲香味觸等法，乃至憶念過去曾見境界，皆名受所引色。

<xa>徧計所起色</xa>
　　謂諸眾生於諸識所變影像，及第六識所緣三世境界，空華水月等，悉生計著，是名徧計
所起色。（第六識者，即意識也。三世者，過去、現在、未來也。）

<pb n="243"/>
<xa>定自在所生色</xa>
　　定即禪定。自在所生色者，謂解脫靜慮所緣境色也。如菩薩入定，所現光明，及現一切
色像境界。如入火定，則有火光發現，是名定自在所生色。（菩薩，梵語具雲菩提薩埵，華
言覺有情。）

<xa>色塵</xa>
　　謂眼所見青黃赤白及男女形貌等色，是名色塵。

<xa>聲塵</xa>
　　謂耳所聞絲竹環珮之聲，及男女歌詠等聲，是名聲塵。

<xa>香塵</xa>
　　謂鼻所嗅栴檀沉水飲食，及男女身份所有香等，是名香塵。

<xa>味塵</xa>
　　謂舌所嘗種種飲食餚膳美味等，是名味塵。

<xa>觸塵</xa>
　　謂身所觸男女身份柔軟細滑，及上妙衣服等，是名觸塵。

<xa>極微細</xa>
　　謂此色塵分析，至於至微至細之極，人、天之眼所不能見，是為極微細也。

<xa>色邊際</xa>
　　謂此色塵分析，至於微細色相之際，人、天之眼所不能見，是為色邊際也。

<xa>極略色</xa>
　　謂此細色略之至極，無可與比，人、天之眼所不能見，是為極略色也。

<xa>無方分</xa>
<pb n="244"/>
　　謂極微之色，無有影像，不礙方分，是為無方分也。

<xa>鄰虛</xa>
　　謂諸識色及定中色，無障無礙，似於虛空，而實非虛空，故名鄰虛也。

<xa>自在義</xa>
　　謂如來永不屬諸煩惱之所繫縛，故曰自在。

<xa>熾盛義</xa>
　　謂如來猛焰智火，洞達無際，故曰熾盛。

<xa>端嚴義</xa>
　　謂如來三十二相莊嚴妙好，故曰端嚴。（三十二相者，足安平相，千輻輪相，手指纖長
相，手足柔軟相，手足縵網相，足跟滿足相，足趺高好相，腨如鹿王相，手過膝相，馬陰藏
相，身縱廣相，毛孔生青色相，身毛上靡相，身金色相，身光面各一丈相，皮膚細滑相，七
處平滿相，兩腋滿相，身如師子相，身端直相，肩圓滿相，四十齒相，齒白齊密相，四牙白
淨相，頰車如師子相，咽中津液得上味相，廣長舌相，梵音深遠相，眼色金精相，眼睫如牛
王相，眉間白毫相，頂肉髻成相也。）

<xa>名稱義</xa>
　　謂如來圓滿一切殊勝功德，十方世界，無不聞知，故曰名稱。

<xa>吉祥義</xa>
　　謂如來既具勝妙之德，故一切世間讚歎供養者，亦獲吉祥，故曰吉祥。

<xa>尊貴義</xa>
　　謂如來始從兜率天中降生王宮及出家已，而登極果之位，方便利益一切眾生，故曰尊貴
。（梵語兜率，華言知足。）

<xa>自性義</xa>
<pb n="245"/>
　　謂諸佛法身，皆依真如理體而為自性，是名自性義。

<xa>因義</xa>
　　謂諸佛於無量無數劫中，修習勝果之因，是名因義。（劫，梵語具雲劫波，華言分別時
節。）

<xa>果義</xa>
　　謂諸佛永斷一切煩惱等障，證得無上菩提之果，是名果義。（梵語菩提，華言道。）

<xa>業義</xa>
　　謂諸佛以清淨身業，現大神通；清淨口業，演大法義；清淨意業，種種調伏方便導引，
可化眾生，令其出離生死，證大菩提，是名業義。

<xa>相應義</xa>
　　應，當也。謂諸佛因中能行種種難行苦行，所生十力、四無所畏等功德，而與法性之理
相應，故名相應義。（十力者，知是處非處智力、知過現未來業報智力、知諸禪解脫三昧智
力、知諸根勝劣智力、知種種解智力、知種種界智力、知一切至處道智力、知天眼無礙智力
、知宿命無漏智力、知永斷習氣智力也。四無所畏者，一切智無所畏、漏盡無所畏、說障道
無所畏、說盡苦道無所畏也。）

<xa>差別義</xa>
　　謂諸佛說法度諸眾生，則現法、報、應三身差別之相，故名差別義。

<xa>圓滿</xa>
　　謂諸如來萬行具足，種智圓明，於世間、出世間一切功德皆悉成就；超過聲聞、緣覺、
菩薩之上，故曰圓滿。（菩薩，梵語具雲菩提薩埵，華言覺有情。）

<xa>無垢</xa>
　　謂諸如來由證常樂我淨之德，而無一切煩惱污染，故曰無垢。

<pb n="246"/>
<xa>不動</xa>
　　謂諸如來由證大寂滅定，所有功德，一切外道魔軍盜賊親屬，乃至火水風等，皆不能撓
亂變壞，故曰不動。

<xa>無等</xa>
　　謂諸如來所有種種功德，廣大尊勝，威力自在；一切有情，乃至菩薩，無與比者，故曰
無等。

<xa>能作有情利益</xa>
　　謂諸如來成就無上功德，方便示現利他之行，度脫有情，令成聖道，故曰能作有情利益
。

<xa>功能</xa>
　　謂諸如來於所作利益有情之事，無所作願，無所取捨，而自然圓就，故曰功能。

<xa>理即佛</xa>
　　謂眾生本具佛性之理，與諸如來無二無別。故涅槃經云：一切眾生即是佛，是為理即佛
。

<xa>名字即佛</xa>
　　謂或從知識處聞，或從經卷中見，知此理性，即佛之名。於名字中，通達解了一切諸法
皆是佛法，是為名字即佛。

<xa>觀行即佛</xa>
　　謂既知一切法皆是佛法，必須心觀明瞭，理慧相應，所行如所言，所言如所行，是為觀
行即佛，此五品位也。（理慧相應者，理即所觀之理境，慧即能觀之智慧。應者，當也。謂
境智相當，則言行一致也。五品者，隨喜品、讀誦品、說法品、兼行六度品、正行六度品也
。）

<xa>相似即佛</xa>
<pb n="247"/>
　　謂於觀行即中，愈觀愈明，愈止愈寂，雖未能真證其理，而於理彷彿有如真證，是為相
似即佛，此十信位也。（愈觀愈止者，觀即觀照，以觀觀昏也。止即止息，以止止散也。十
信者，信心、念心、精進心、慧心、定心、不退心、護法心、迴向心、戒心、願心也。）

<xa>分證即佛</xa>
　　謂無明之惑，有四十一品，至此破一品無明，證一分中道，是為分證即佛。此十住、十
行、十迴向、十地等覺位也。（十住者，發心住、治地住、修行住、生貴住、方便具足住、
正心住、不退住、童真住、法王子住、灌頂住也。十行者，歡喜行、饒益行、無嗔恨行、無
盡行、離癡亂行、善現行、無著行、尊重行、善法行、真實行也。十迴向者，救一切眾生離
眾生相迴向，不壞迴向，等一切佛迴向，至一切處迴向，無盡功德藏迴向，隨順平等善根迴
向，隨順等觀一切眾生迴向，真如相迴向，無礙解脫迴向，法界無量迴向也。十地者，歡喜
地、離垢地、發光地、焰慧地、難勝地、現前地、遠行地、不動地、善慧地、法雲地也。等
覺者，去後妙覺佛位，猶有一等，勝前諸位，得稱覺也。）

<xa>究竟即佛</xa>
　　謂道窮妙覺，種智俱圓，是為究竟即佛，此極果妙覺佛也。（種智者，即一切種智也。
妙覺者，覺體圓明，不可思議也。）

<xa>念佛</xa>
　　謂念佛具足十號，大慈大悲，智慧光明，神通無量，能拔眾苦。我以清淨質直之心，得
親近佛，心生歡喜。以歡喜故身得快樂，以快樂故其心得定，以得定故其心平等。修念佛觀
，必趣涅槃，是名念佛。（十號者，一如來、二應供、三正徧知、四明行足、五善逝、六世
間解無上士、七調御丈夫、八天人師、九佛、十世尊也。梵語涅槃，華言滅度。）

<xa>念法</xa>
　　謂法是如來所有功德，即十力、四無所畏等，我以清淨質直之心，得親近法，心生歡喜
，以歡喜故身得快樂，得快樂故其心得定，以得定故其心平等。修念法觀，必趣涅槃，是名
念法。（十力者，知是處非處智力、知過現未來業報智力、知諸禪解脫三昧智力、知諸根勝
劣智力、知種種解智力、知種種界智力、知一切至處道智力、知天眼無礙智力、知宿命無漏
智力、知永斷習氣智力也。四無所畏者，一切智無所畏、漏盡無所畏、說障道無所畏、說盡
<pb n="248"/>
苦道無所畏也。）

<xa>念僧</xa>
　　謂僧是如來弟子，得無漏法，具戒定慧，能為世間眾生作良福田，應當恭敬。我以清淨
質直之心，得親近僧，心生歡喜，以歡喜故身得快樂，得快樂故其心得定，以得定故其心平
等。修念僧觀，必趣涅槃，是名念僧。（無漏法者，謂修戒定慧之法，則不漏落生死也。）

<xa>念戒</xa>
　　謂念諸禁戒，能遮諸惡煩惱。我以清淨質直之心，得親近戒，心生歡喜，以歡喜故身得
快樂，以快樂故其心得定，以得定故其心平等。修念戒想，必趣涅槃，是名念戒。

<xa>念施</xa>
　　謂念己所施，獲得善利。一切世間為慳嫉所覆，我於今者，得離如是慳貪之垢，住捨心
中，於一切物心無吝惜，持用佈施，既佈施已，我心應喜，以喜心故身得快樂，以快樂故其
心得定，以得定故其心平等。修念施想，必趣涅槃，是名念施。

<xa>念天</xa>
　　謂念欲界天等，悉因往昔戒施善根，得生彼處，受天快樂。我亦見有如是戒施功德，捨
命之時，必生彼天，以念天故，離於惡法，心生歡喜，心歡喜故身得快樂，得快樂故其心得
定，以得定故其心平等。修念天想，必趣天道，是名念天。

<xa>聞慧</xa>
　　謂別教菩薩，於十住位中，因聞中道之理，知一切法離二邊相，故名聞慧。（十住者，
發心住、治地住、修行住、生貴住、方便具足住、正心住、不退住、童真住、法王子住、灌
頂住也。二邊相者，空有二邊之相也。）

<xa>思慧</xa>
　　謂別教菩薩於十行位中，思惟中道之理，發生一切智慧，故名思慧。（十行者，歡喜行
、饒益行、無嗔恨行、無盡行、離癡亂行、善現行、無著行、尊重行、善法行、真實行也。
）
<pb n="249"/>

<xa>修慧</xa>
　　謂別教菩薩於十迴向位中，修習中道之理，發生一切智慧，故名修慧。（十迴向者，救
一切眾生離眾生相迴向、不壞迴向、等一切佛迴向、至一切處迴向、無盡功德藏迴向、隨順
平等善根迴向、隨順等觀一切眾生迴向、真如相迴向、無縛解脫迴向、法界無量迴向也。）

<xa>無相慧</xa>
　　謂別教菩薩於十地位中，證知中道之理，空無性相，發生一切智慧，故名無相慧。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。）

<xa>照寂慧</xa>
　　照即中道之用，寂即中道之體。謂別教等覺菩薩，以中道之觀慧，照中道之理體，故名
照寂慧。（等覺者，謂去後妙覺佛位，猶有一等，勝前諸位，得稱為覺也。）

<xa>寂照慧</xa>
　　謂別教妙覺果佛之道智慧，能於中道之理，即寂而照，即照而寂，寂照不二，定慧平等
，故名寂照慧。（妙覺者，謂佛自覺覺他，覺行圓滿，不可思議也。）

<xa>信堅</xa>
　　謂別教菩薩，於十住位中，修習空觀，信一切法皆即真諦，無能毀壞，故名信堅。（十
住者，發心住、治地住、修行住、生貴住、方便具足住、正心住、不退住、童真住、法王子
住、灌頂住也。空觀者，謂觀一切法，性相皆空也。）

<xa>法堅</xa>
　　謂別教菩薩，於十行位中，修習假觀，知一切法皆即俗諦，無能毀壞，故名法堅。（十
行者，歡喜行、饒益行、無嗔恨行、無盡行、離癡亂行、善現行、無著行、尊重行、善法行
、真實行也。假觀者，謂觀一切法，無不具足也。）

<xa>修堅</xa>
<pb n="250"/>
　　謂別教菩薩，於十迴向位中，修習中觀，了一切法皆即中諦，無能毀壞，故名修堅。（
十迴向者，救一切眾生離眾生相迴向、不壞迴向、等一切佛迴向、至一切處迴向、無盡功德
藏迴向、隨順平等善根迴向、隨順等觀一切眾生迴向、真如相迴向、無縛解脫迴向、法界無
量迴向也。中觀者，謂觀一切法，非空非假，即中道也。）

<xa>德堅</xa>
　　謂別教菩薩，於十地位中，因修中觀，破一分無明，顯一分三德，無能毀壞，故名德堅
。（十地者，歡喜地、離垢地、發光地、焰慧地、難勝地、現前地、遠行地、不動地、善慧
地、法雲地也。三德者，法身德、般若德、解脫德也。）

<xa>頂堅</xa>
　　謂別教等覺菩薩，居十地頂，惑破德顯，無能毀壞，故名頂堅。（等覺者，去後妙覺佛
位猶有一等，勝前諸位，得稱為覺也。）

<xa>覺堅</xa>
　　謂別教妙覺果佛，覺了一切法皆即中道，無能毀壞，故名覺堅。（妙覺佛者，謂自覺覺
他，覺行圓滿，不可思議也。）

<xa>信忍</xa>
　　謂別教菩薩，於十住位中，修習空觀，信一切法皆悉空寂，能於空法，忍可忍證，故名
信忍。（十住者，發心住、治地住、修行住、生貴住、方便具足住、正心住、不退住、童真
住、法王子住、灌頂住也。空觀者，謂觀一切法，性相皆空也。）

<xa>法忍</xa>
　　謂別教菩薩，於十行位中，修習假觀，雖知一切法空無所有，而能假立一切法，化諸眾
生，於假法中，忍可忍證，故名法忍。（十行者，歡喜行、饒益行、無嗔恨行、無盡行、離
癡亂行、善現行、無著行、尊重行、善法行、真實行也。假觀者，謂觀一切法無不具足也。
）

<xa>修忍</xa>
<pb n="251"/>
　　謂別教菩薩，於十迴向位中，修習中觀，知一切法事理和融，於中道中，忍可忍證，故
名修忍。（十迴向者，救一切眾生離眾生相迴向、不壞迴向、等一切佛迴向、至一切處迴向
、無盡功德藏迴向、隨順平等善根迴向、隨順等觀一切眾生迴向、真如相迴向、無縛解脫迴
向、法界無量迴向也。中觀者，謂觀一切法非空非假，即中道也。）

<xa>正忍</xa>
　　謂別教菩薩，於十地位中，正破無明之惑，而於中道之理，忍可忍證，故名正忍。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。）

<xa>無垢忍</xa>
　　謂別教菩薩，於等覺位中，斷除無明惑染，而於自性清淨心體，忍可忍證，故名無垢忍
。（等覺者，去後妙覺佛位，猶有一等，勝前諸位，得稱為覺也。）

<xa>一切智忍</xa>
　　智者，知也。謂別教妙覺果佛，斷一十二品無明惑盡，徧知一切中道之法，而於此法，
忍可忍證，故名一切智忍。（妙覺者，謂自覺覺他，覺行圓滿，不可思議也。十二品者，十
地等覺，妙覺所斷之惑，各一品也。）

<xa>眼觸受</xa>
　　觸，即觸著，亦對也。受，領納也。謂眼與好惡之色相觸對時，即生苦樂之受，是名眼
觸受。

<xa>耳觸受</xa>
　　謂耳與好惡之聲相觸對時，即生苦樂之受，是名耳觸受。

<xa>鼻觸受</xa>
　　謂鼻與香臭之物相觸對時，即生苦樂之受，是名鼻觸受。

<xa>舌觸受</xa>
<pb n="252"/>
　　謂舌與美惡之味相觸對時，即生苦樂之受，是名舌觸受。

<xa>身觸受</xa>
　　謂身與美妙粗惡之境相觸對時，即生苦樂之受，是名身觸受。

<xa>意觸受</xa>
　　謂意分別五塵好惡妍丑之境，即生苦樂之受，是名意觸受。（五塵者，色塵、聲塵、香
塵、味塵、觸塵也。）

<xa>住觀</xa>
　　心會於理為住。謂別教菩薩，於十住位中，修習空觀，故名住觀。（十住者，發心住、
治地住、修行住、生貴住、方便具足住、正心住、不退住、童真住、法王子住、灌頂住也。
空觀者，謂觀一切法，性相皆空也。）

<xa>行觀</xa>
　　行即進趣之義。謂別教菩薩，於十行位中，修習假觀，故名行觀。（十行者，歡喜行、
饒益行、無嗔恨行、無盡行、離癡亂行、善現行、無著行、尊重行、善法行、真實行也。假
觀者，謂觀一切法，無不具足也。）

<xa>向觀</xa>
　　向即回因向果之義。謂別教菩薩，於十迴向位中，修習中觀，故名向觀。（十迴向者，
救一切眾生離眾生相迴向、不壞迴向、等一切佛迴向、至一切處迴向、無盡功德藏迴向、隨
順平等善根迴向、隨順等觀一切眾生迴向、真如相迴向、無縛解脫迴向、法界無量迴向也。
中觀者，謂觀一切法非空非假，即中道也。）

<xa>地觀</xa>
　　地即能生佛智，住持不動之義。謂別教菩薩，於十地位中，修習中觀，能生佛智，故名
地觀。（十地者，歡喜地、離垢地、發光地、焰慧地、難勝地、現前地、遠行地、不動地、
善慧地、法雲地也。）

<pb n="253"/>
<xa>無相觀</xa>
　　謂別教菩薩，於等覺位中，修習中觀，了知惑染性相本空，故名無相觀。（等覺者，謂
去後妙覺佛位猶有一等，勝前諸位，得稱為覺也。）

<xa>一切種智觀</xa>
　　種即能生之義。謂別教妙覺、果佛，中道觀成，能知一切道種差別，故名一切種智觀。
（妙覺佛者，謂自覺覺他，覺行圓滿，不可思議也。）

<xa>厭苦觀</xa>
　　謂思惟身中所起心數，緣於貪慾，不能出離，是為因苦。復思欲界報身，飢渴寒熱，病
痛刀杖等種種所逼，是為果苦。苦因、苦果，皆須厭惡也。（心數者，受、想、行也。）

<xa>厭粗觀</xa>
　　謂思惟欲界五塵，能起眾惡，是為因粗，復思此身為三十六物屎尿臭穢之所成就，是為
果粗。粗因、粗果，皆須厭惡也。（五塵者，色塵、聲塵、香塵、味塵、觸塵也。三十六物
者，外相十二，謂發、毛、爪、齒、眵、淚、涎、唾、屎、尿、垢、汗也。身器十二，謂皮
、膚、血、肉、筋、脈、骨、髓、肪、膏、腦、膜也。內含十二，謂肝、膽、腸、胃、脾、
腎、心、肺、生藏、熟藏、赤痰、白痰也。）

<xa>厭障觀</xa>
　　謂思惟煩惱障覆真性，不能顯發，是為因障。復思此身質礙，不得自在，是為果障。因
障、果障、皆須厭惡也。

<xa>忻勝觀</xa>
　　謂既厭欲界下劣貪慾之苦，即忻初禪上勝禪定之樂，是為因勝。復厭欲界飢渴等苦，即
忻初禪禪味之樂，是為果勝。得樂勝苦，皆須忻喜也。

<xa>忻妙觀</xa>
　　謂既厭欲界貪慾五塵之樂，心亂馳動為粗，即忻初禪禪定之樂，心定不動，是為因妙。
復厭欲界臭穢之身為粗，即忻受得初禪之身，如鏡中像，雖有形色，無有質礙，是為果妙。
<pb n="254"/>
得妙勝粗，皆須忻喜也。

<xa>忻出觀</xa>
　　謂既厭欲界煩惱蓋障，即忻初禪心得出離，是為因出。復厭欲界之身質礙不得自在，即
忻初禪獲得五通之身自在無礙，是為果出。得出勝障，皆須忻喜也。（五通者，天眼通、天
耳通、他心通、宿命通、神足通也。）

<xa>說法瑞</xa>
　　謂佛將說法華，先說無量義經，而為法華作序。從一法說無量義，會無量義歸於一法，
故無量義經為法華會多歸一之序。經云：說大乘經名無量義。是也。且說法乃佛之常儀，何
得為瑞？蓋佛說無量義經雖竟，時眾不散，待於後聞，此事奇特，與常說異，故名說法瑞。

<xa>入定瑞</xa>
　　謂佛將說法華，而欲會多歸一，故先入此無量義處定。經云：入於無量義處三昧。是也
。且入定亦佛之常儀，何得為瑞？蓋佛雖入開定，意在合定，與常入定有異，故名入定瑞。
（梵語三昧，華言正定。開定者，即無量義處定也。合定者，即法華會多歸一之定也。）

<xa>雨華瑞</xa>
　　謂佛將說法華，故天雨四華，以表十住、十行、十迴向、十地諸菩薩，當獲成佛之因，
故名雨華瑞。經云：天雨曼陀羅等四華。是也。（十住者，發心住、治地住、修行住、生貴
住、方便具足住、正心住、不退住、童真住、法王子住、灌頂住也。十行者，歡喜行、饒益
行、無嗔恨行、無盡行、離癡亂行、善現行、無著行、尊重行、善法行、真實行也。十迴向
者，救一切眾生離眾生相迴向、不壞迴向、等一切佛迴向、至一切處迴向、無盡功德藏迴向
、隨順平等善根迴向、隨順等觀一切眾生迴向、真如相迴向、無縛解脫迴向、法界無量迴向
也。十地者，歡喜地、離垢地、發光地、焰慧地、難勝地、現前地、遠行地、不動地、善慧
地、法雲地也。梵語曼阤羅，華言適意，又云白華。四華者，曼阤羅華、摩訶曼阤羅華、曼
殊沙華、摩訶曼殊沙華也。）

<xa>地動瑞</xa>
　　謂佛將說法華，故地六種震動，以表圓教十住、十行、十迴向、十地、等覺、妙覺，六
<pb n="255"/>
番破無明惑也。為無明盤鰩，未曾侵毀，方將破壞，故先動地以表之，故名地動瑞。經云：
普佛世界六種震動也。（六種震動者，一動、二起、三湧、四震、五吼、六擊也。等覺者，
去後妙覺佛位猶有一等，勝前諸位，得稱為覺也。妙覺者，謂自覺覺他，覺行圓滿，不可思
議也。）

<xa>眾喜瑞</xa>
　　謂大眾既見雨華動地，知佛世尊必說大法，欣躍內充，以表大機當發。經云：大眾得未
曾有，歡喜合掌，一心觀佛。是也。且喜怒人之常情，何得為瑞？蓋天華悅眼，地動震心，
是外瑞；心喜是內瑞，非常之喜昔雖曾有，而不為喜所動，今為喜動，而能一心觀佛，故名
眾喜瑞。

<xa>放光瑞</xa>
　　謂佛將說法華，先放毫光，照於此土，以至他土，與常放光有異，故名放光瑞。經云：
佛放眉間白毫相光，徧照東方萬八千世界。是也。

<xa>顯一體</xa>
　　一體即自性清淨圓明之體也。蓋此體性，從本以來，圓明湛寂，在塵勞而不垢，處涅槃
而非淨；在聖不增，居凡不減；煩惱覆之則隱，智慧了之則顯。故云顯一體也。

<xa>起二用</xa>
　　二用者，謂依前淨體起於二用也。一者，海印森羅常住用。謂入海印三昧，照真如性，
妄盡心澄，眾德並現。猶如大海風息，水澄萬象，齊鑒森然，交羅常住不動也。二者，法界
圓明自在用。謂入華嚴三昧，照法界體，眾德具足，萬行莊嚴，光明照徹，圓融無礙也。（
梵語三昧，華言正定。）

<xa>示三遍</xa>
　　三遍者，即依前二用，一一普周法界也。一者，一塵普周法界遍，謂塵無自性，攬真理
而成立，真既無邊，塵亦隨爾，故一一塵中皆見法界。二者，一塵出生無盡遍，謂塵無自體
，起必依真，真如既具恆沙眾德，依真起用，萬法繁興，無有窮盡。三者，一塵合容空有遍
，謂塵無自性即空也；幻相宛然，即有也。真空不空，妙有不有，事理該羅，容納無礙也。
<pb n="256"/>

<xa>行四德</xa>
　　四德者，即依前一塵能徧之境，而修行四德也。一者，隨緣妙用無方德，謂隨順機緣，
起諸妙用，萬別千差，神變不測也。二者，威儀住持有則德。謂行住坐臥，整肅威儀，闡揚
教法，拯物導迷，堪忍住持，可軌可范也。三者，柔和質直攝生德。謂慈悲平等，調柔和順
，言行相符，質直無偽，唯以正法攝化眾生也。四者，普代眾生受苦德。謂諸眾生，受苦無
量，常懷悲憫，拯拔救濟，亦復出生入死，為其說法，咸令得樂也。

<xa>入五止</xa>
　　五止者，即依前能行四德之心，而修五止也。一者，照法清淨離緣止。謂觀照真俗二諦
之法，空有不二，清淨虛廓，能緣之智既寂，而所緣之境亦亡也。二者，觀人寂泊絕欲止。
謂觀五蘊之身，諸法本空，寂然淡泊，諸欲皆盡，無願無求也。三者，性起繁興法爾止。謂
依體起用，名為性起；應用萬差，故曰繁興；任運常然，名法爾也。四者，定光顯現無念止
。謂入此止三昧中，光明炳現，內外洞徹，無思無慮也。五者，理事玄通非相止。謂真性之
理，幻相之事，隱顯俱融，性相雙泯也。（五蘊者，色蘊、受蘊、想蘊、行蘊、識蘊也。）

<xa>起六觀</xa>
　　六觀者，即依前五止，而修即止之六觀也。一者，攝境歸心真空觀。謂觀世間一切諸法
，唯一心造，心外更無一法可得，境本空寂，無有實體也。二者，從心現境妙有觀。謂依體
起用，具修萬行，莊嚴佛土，成就報身也。三者，心境秘密圓融觀。所言心者，謂無礙心，
諸佛證之以成法身也。境者，謂無礙境，諸佛證之以成淨土也。然如來報身，及所依淨土，
圓融無礙，或身中現土，土中現身，心境雙融，了無迫隘也。四者，智身影現眾緣觀。謂智
體唯一，能鑒眾緣，猶如日輪照現，迥處虛空，有目之流，無不親見也。五者，多身入一鏡
像觀。謂以大止妙觀法力加持，故得一身作多身，多身入一身，如鏡現像，無有障礙也。六
者，主伴互現帝網觀。謂毗盧遮那自身為主，十方諸佛、菩薩為伴，或以一身為主，多身為
伴，主伴互現，重重無盡，如帝網珠，光光交映，無有窮盡也。（帝網者，帝釋殿前千珠寶
網光。梵語毗盧遮那，華言徧一切處。）

<xa>正道</xa>
　　謂佛所說之經，旨意深奧，無作無為，無行無得，自然合道，是為正道。
<pb n="257"/>

<xa>善權</xa>
　　謂佛說經，善權變化，無有方所，或出或處，皆順機宜，隨類開演，令人悟解，悉得證
入，是為善權。

<xa>至教</xa>
　　謂如來說經，為諸眾生指示罪福，令知作如是因，得如是果。未有作善得罪，作惡得福
，其事明白，至為易曉，是為至教。

<xa>誘導</xa>
　　謂如來說經，蓋為蒙昧愚癡之人，難便開化，故以現世可獲福報因緣等，勸誘引導，令
其歡喜順從，而生正信，是為誘導。

<xa>福德</xa>
　　謂佛說經，為令眾生修習佈施、持戒、忍辱、精進、禪定、智慧等行，調伏諸根，無所
放逸，則得天人果報，長樂無窮，是為福德。

<xa>禁戒</xa>
　　謂佛說經，制諸禁戒。令一切眾生，攝持身口意業，清淨不犯，即能超脫三惡趣苦，是
為禁戒。（三惡趣者，餓鬼趣、畜生趣、地獄趣也。）

<xa>依主釋</xa>
　　謂所依為主，如言眼識，眼是所依為勝；識是能依為劣。將劣依勝，故名眼之識。如臣
依主，能所相彰，是為依主釋。（眼之識，若云眼即識，即屬持業釋也。）

<xa>持業釋</xa>
　　持謂任持，業謂業用，如說第八藏識，識是本體，藏是業用，攝用歸體，體能持用，藏
即是識，故名藏識體，持業用是為持業釋。

<xa>有財釋</xa>
<pb n="258"/>
　　謂從他所有以得其名，如言金剛，金剛本是護法之神，因執金剛寶杵，得金剛名，又如
梵語俱舍，華言藏，藏有含藏之義。以其含藏文義，猶如世之庫藏，能積聚財物，故名藏。
將他名以顯己，是為有財釋。

<xa>相違釋</xa>
　　謂如說眼及耳等，體性各別，皆自為主。猶如水火，不相隨順，兩別雙舉，故名相違釋
。

<xa>帶數釋</xa>
　　謂法上度量，以數顯義也。如說五蘊，因數有五，帶起本數，即名五蘊。乃至二諦等法
，無不皆然。體帶數量，故名帶數釋。（五蘊者，色蘊、受蘊、想蘊、行蘊、識蘊也。二諦
者，真諦、俗諦也。）

<xa>鄰近釋</xa>
　　謂從鄰近為名，如說四念住，本是以慧觀察，身受心法，今雲念者，慧即揀擇照了，念
即明記不忘，以念與慧其義鄰近，故隱慧之名，而言四念，所謂隱己從他也。又如意與識之
類皆然，故名鄰近釋。（四念住，即四念處。一觀身不淨，二觀受是苦，三觀心無常，四觀
法無我也。）

<xa>理事本跡</xa>
　　謂從實相真諦之理為本，出生一切諸法，俗諦之事為跡。此跡雖名為事，乃理中所具之
事，亦屬於理，故名理事本跡。（真諦者，謂泯絕一切法也。俗諦者，謂建立一切法也。）

<xa>理教本跡</xa>
　　謂如上理之與事，俱不可說，皆名為本，本即理也。說理說事，皆名為跡，跡謂教也，
故名理教本跡。

<xa>教行本跡</xa>
　　謂如上理事之教皆名為本。稟教修行，名之為跡，故名教行本跡。

<pb n="259"/>
<xa>體用本跡</xa>
　　謂如上稟教修行，契理證於法身之體為本。即法身之體，起應身之用為跡，故名體用本
跡。

<xa>權實本跡</xa>
　　謂最初實得法、應二身，皆名為本。中間化度眾生數數，唱生唱滅，種種權施，法應二
身，皆名為跡，故名權實本跡。（最初者，得法、應二身，謂佛於過去無數劫前，最初破無
明惑，證法性身而起應用也。中間者，謂過去世初成佛時，乃至於今菩提樹下示成正覺之中
間也。）

<xa>今已本跡</xa>
　　今即是本。謂法華經從地湧出品已後所說，久遠理事乃至權實，皆名為本；已即是跡，
謂法華經從安樂行品已前，及華嚴、鹿苑、方等、般若已說事理權實等法，皆名為跡，故名
今已本跡。

<xa>信成就</xa>
　　信即如是也。言如是者，乃諸經之法體也。大智度論云：佛法大海，唯信能入。信者言
是事如是，不信者言是事不如是。謂如是之法，是佛所說，信受不疑，故名信成就。

<xa>聞成就</xa>
　　聞即我聞也。言我聞者，謂如是之法，阿難自言我曾親從佛聞，故名聞成就。

<xa>時成就</xa>
　　時即一時也。言一時者，法王啟運嘉會之時也。謂眾生有緣，能感佛即現身垂應，感應
道交，不失其時，故名時成就。

<xa>主成就</xa>
　　主即佛也。佛，梵語具雲佛陀，華言覺。即自覺覺他，覺行圓滿也。謂佛為世間、出世
間說法化導之主，故名主成就。

<pb n="260"/>
<xa>處成就</xa>
　　處即佛說法之處也。謂或在天上，或在人間，或摩竭提國，或舍衛國等，即是其處，故
名處成就。（梵語摩竭提，華言不害。以其國法無刑戮故。梵語舍衛，華言聞物，以其名聞
，勝於諸國，又寶物多出此故。）

<xa>眾成就</xa>
　　眾即菩薩、二乘、天僊等諸大眾也。謂佛說法，必有菩薩等大眾雲集同聽，故名眾成就
。（菩薩，梵語具雲菩提薩埵，華言覺有情。二乘者，聲聞乘、緣覺乘也。）

<xa>供養</xa>
　　供養者，謂因成就檀度，故興供養。若不長時供養三寶，則檀度不得圓滿也。（梵語檀
，華言施。三寶者，佛寶、法寶、僧寶也。）

<xa>學戒</xa>
　　學戒者，謂因成就戒度故，學習持戒。若不長時學戒，則戒度不得圓滿也。

<xa>修悲</xa>
　　修悲者，謂因成就忍度，故修習大悲心，饒益眾生。若不長時忍受，及不饒益眾生，則
忍度不得圓滿也。

<xa>勤善</xa>
　　勤善者，謂因成就進度，故勤修眾善。若心放逸，不修諸善，則進度不得圓滿也。

<xa>離諠</xa>
　　離諠者，謂因成就禪定，故離諠鬧。若在聚落，斗諍雜亂，則禪定不得圓滿也。

<xa>樂法</xa>
　　樂法者，謂因成就智度，故愛樂佛法。若不遍歷十方，承事諸佛，聽法無厭，如海納流
，無時盈溢，則智度不得圓滿也。

<pb n="261"/>
<xa>檀那</xa>
　　梵語檀那，華言佈施。施有二種：一者財施，謂以飲食、衣服、田宅、珍寶及一切資身
之具，悉能施之。二者法施，謂從諸佛及善知識，聞說世間、出世間善法，以清淨心轉為他
說也。

<xa>尸羅</xa>
　　梵語尸羅，華言性善。謂好行善道，不自放逸，此據義而譯也。正翻止得，謂止惡得善
也。又翻為戒，謂戒能防止身口所作之惡也。

<xa>羼提</xa>
　　梵語羼提，華言忍辱。忍辱有二種：一者生忍，謂於恭敬供養中，不生憍逸，於嗔罵打
害中，不生怨恨也。二者法忍，謂於寒熱風雨飢渴等法，惱害之時，能安能忍，不生瞋恚憂
愁也。

<xa>毗梨耶</xa>
　　梵語毗梨耶，華言精進。精進有二種：一者身精進，謂若勤修善法，行道禮誦，與夫講
說，不自放逸也。二者心精進，謂若勤行善道，心心相續，不自放逸也。

<xa>禪那</xa>
　　梵語禪那，華言靜慮。專心斂念，守一不散之謂也。禪有二種：一者世間禪，謂色界、
無色界、凡夫所修禪也。二者出世間禪，謂聲聞、緣覺、菩薩所修禪也。

<xa>般若</xa>
　　梵語般若，華言智慧。謂照了一切諸法皆不可得，而能通達一切無礙，為諸眾生種種演
說也。

<xa>數息門</xa>
　　數息者，修行之人，調和氣息，不澀不滑，安詳徐數，從一至十，攝心在數，不令馳散
。蓋欲界眾生，心多馳動，粗散難攝，故須數息制其散亂，是為入定之要，故以數息為初門
也。
<pb n="262"/>

<xa>隨息門</xa>
　　隨息者，細心依隨息之出入，住而不散也。謂修行之人，雖因前數息，心暫得住，而禪
定未發。若猶存數，則有起念之失，故須捨數修隨。心隨於息，入時知入，出時知出，心安
明淨，禪定自發。故以隨為門也。

<xa>止門</xa>
　　止者，攝心靜慮也。謂修行之人，雖因前隨息，心安明靜，而定猶未發。若心依隨，則
微有起想之亂，苟欲澄渟安隱，莫若於止。故次捨隨修止，凝心寂慮，禪定自發，故以止為
門也。

<xa>觀門</xa>
　　觀者，分別觀察之心也。謂修行之人，雖因前止，證諸禪定，而解慧未發，若心住定，
則有味著之失。是故不著於止，起觀分別，則無漏方便，因此開發，故以觀為門也。（無漏
方便者，漏謂因見、思惑，漏落生死也。將斷此惑而證無生，故名無漏方便。）

<xa>還門</xa>
　　還者，轉心反照也。謂修行之人，雖修前觀分別觀察，而真明未發，即當捨觀修還，反
照能觀之心，唸唸皆不可得，不加功力，任運返本還源，故以還為門也。

<xa>淨門</xa>
　　淨者，心無所依，不起妄想分別之垢也。謂修行之人，雖修前還，而真明猶未能發，即
當捨還修淨，淨心成就，即發三乘聖道，故以淨為門也。（三乘者，聲聞乘、緣覺乘、菩薩
乘也。）

<xa>天眼通</xa>
　　謂能見六道眾生，死此生彼，苦樂之相，及見一切世間種種形色，無有障礙，是名天眼
通。（六道者，天道、人道、阿修羅道、餓鬼道、畜生道、地獄道也。）

<xa>天耳通</xa>
<pb n="263"/>
　　謂能聞六道眾生，苦、樂、憂、喜、語言，及世間種種音聲，是名天耳通。

<xa>知他心通</xa>
　　謂能知六道眾生心中所念之事，是名知他心通。

<xa>宿命通</xa>
　　謂能知自身一世、二世、三世乃至百千萬世宿命，及所作之事；亦能知六道眾生，各各
宿命，及所作之事，是名宿命通。

<xa>身如意通</xa>
　　謂身能飛行，山海無礙，於此界沒，從彼界出；於彼界沒，從此界出；大能作小，小能
作大，隨意變現，是名身如意通。

<xa>漏盡通</xa>
　　漏盡通者，漏即三界見、思惑也。謂羅漢斷見、思惑盡，不受三界生死，而得神通，是
名漏盡通。（三界者，欲界、色界、無色界也。見、思惑者，謂意根對法塵起諸分別，曰見
惑。眼耳鼻舌身五根對色聲香味觸五塵，起諸貪愛，曰思惑。梵語阿羅漢，華言無學。）

<xa>波羅夷</xa>
　　梵語波羅夷，華言棄。謂犯此罪者，永棄於佛法之外也。又云極惡。釋義有三：一者由
犯此戒，道果無分；二者不與僧中共住；三者捨此身已，當墮地獄；故名極惡。

<xa>僧伽婆屍沙</xa>
　　梵語僧伽婆屍沙，華言僧殘。謂犯此罪者，如人被他所殘，命雖未盡，形已殘廢，小有
可救之理，僧為作法，除此之罪，故名僧殘。

<xa>偷蘭遮</xa>
　　梵語偷蘭，善見律云：偷蘭名大，遮是華言，謂遮障善道。此華梵兼舉也。謂犯此罪者
，大障善道，墮於惡趣也。（善道者，人、天也。惡趣者，餓鬼、畜生、地獄也。）

<pb n="264"/>
<xa>波逸提</xa>
　　梵語波逸提，華言墮。謂犯此罪者，當墮八寒八熱地獄也。（八寒者，頞浮陀獄、泥賴
浮陀獄、阿吒吒獄、阿波波獄、嘔喉獄、郁波羅獄、波頭摩獄、芬陀利獄。八熱者，想獄、
黑繩獄、堆壓獄、叫喚獄、大叫喚獄、燒炙獄、大燒炙獄、無間獄也。）

<xa>波羅提提舍尼</xa>
　　梵語波羅提提舍尼，華言向彼悔。僧祇律云：此罪應對眾發露懺悔。是也。

<xa>突吉羅</xa>
　　善見律云：梵語名突吉羅，華言惡作。謂身口所作之惡也。四分律本云：梵語名式叉迦
羅尼，華言應當學。謂此戒難持易犯，常須念學，故不列罪名，但云應當學。

<xa>習種性</xa>
　　謂十住菩薩研習空觀，破見、思惑，故名習種性。（十住者，發心住、治地住、修行住
、生貴住、方便具足住、正心住、不退住、童真住、法王子住、灌頂住也。）

<xa>性種性</xa>
　　謂十行菩薩雖證本性真空之理，不住於空，而能分別一切諸法，化諸眾生，故名性種性
。（十行者，歡喜行、饒益行、無嗔恨行、無盡行、離癡亂行、善現行、無著行、尊重行、
善法行、真實行也。）

<xa>道種性</xa>
　　謂十迴向菩薩因修中道妙觀，通達一切佛法，故名道種性。（十迴向者，救一切眾生離
眾生相迴向、不壞迴向、等一切佛迴向、至一切處迴向、無盡功德藏迴向、隨順平等善根迴
向、隨順等觀一切眾生迴向、真如相迴向、無縛解脫迴向、法界無量迴向也。）

<xa>聖種性</xa>
　　謂前諸位皆名賢位，十地菩薩由修中道妙觀，破無明惑，證入聖地，故名聖種性。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。）
<pb n="265"/>

<xa>等覺性</xa>
　　謂望後妙覺，猶有一等，勝前諸位，得稱為覺，是名等覺性。

<xa>妙覺性</xa>
　　謂自覺覺他，覺行圓滿，不可思議，故名妙覺性。（自覺覺他者，謂既能覺悟自己，而
又覺悟他人也。）

<xa>總相</xa>
　　一即具多為總。謂一法界之體，能具多種之義也。如人之身能具眼耳等諸根，而為一體
，故云總相。

<xa>別相</xa>
　　多即非一為別，謂理體雖一，而有種種差別之義也。如身體雖一，而眼耳鼻舌諸根各各
不同，故云別相。

<xa>同相</xa>
　　義不相違名同，謂義雖有種種差別，而同一法界緣起故也。如眼耳等諸根，雖各不同，
而共一身，不相違背，故曰同相。

<xa>異相</xa>
　　多異相望為異，謂種種差別之義。雖同一體而各適其宜，不相混濫也。如眼耳等諸根，
各得其用，而不雜亂，故云異相。

<xa>成相</xa>
　　一多緣起和合為成，謂種種緣起之義，共成法界總相之體也。如眼耳等諸根，共成一身
之用，故云成相。

<xa>壞相</xa>
　　諸法各住本位為壞。謂諸法之義，各各自住本位，則總相不成也。如眼耳等諸根，各住
<pb n="266"/>
自位，一體不成，故云壞相。

<xa>相應因</xa>
　　應，當也。謂心王與心所共相應，故如親友知識和合成事，故名相應因。（心王，即第
八識也。心所，即受想行也。）

<xa>俱有因</xa>
　　俱有因，亦名共因，謂心與心所更相佐助，如兄弟同生互相成濟，故名俱有因。

<xa>同類因</xa>
　　同類因，亦名自種因，謂過去善法與現在善法為因，現在善法與未來善法為因，故名同
類因。惡、無記法，亦復如是。（惡、無記法者，惡即惡法，無記即不善不惡之法也。）

<xa>徧行因</xa>
　　謂苦集二諦下惑也。此惑遍於二諦，故名徧行因。（苦諦下惑十使具足，即身見、邊見
、見取、戒取、邪見、貪、嗔、癡、慢、疑也。集諦下惑但有七使，除身見、邊見、戒取也
。）

<xa>異熟因</xa>
　　謂行善惡因，得善惡報，異世而熟，故名異熟因。

<xa>能作因</xa>
　　謂眼與色為緣，能生眼識；乃至意與法為緣，能生意識等，皆名能作因。

<xa>當有因</xa>
　　謂現在六根，對於六塵所作之法為因，此因能招未來當有之果，故名當有因。（六根者
，眼根、耳根、鼻根、舌根、身根、意根也。六塵者，色塵、聲塵、香塵、味塵、觸塵、法
塵也。）

<xa>相續因</xa>
<pb n="267"/>
　　謂因一念之心，攀緣根塵，以成善惡之業，而招未來之果。於未來果，復起善惡之業，
展轉無有斷絕，故名相續因。

<xa>相因</xa>
　　謂以所作善惡業相為因，由因感果，無有斷絕，故名相因。

<xa>作因</xa>
　　謂作勝因，已獲勝報，於勝報上，更作勝因，故名作因。

<xa>顯示因</xa>
　　謂一念妄想若生，必有所作善惡業相，如燈照物，顯然可見，故名顯示因。

<xa>待因</xa>
　　待即對也。謂妄想滅時還作，作時還滅，若相續念斷，則妄想不生；以妄對不妄，故名
待因。

<xa>性調伏</xa>
　　謂菩薩宿有善根種性，故能修習善法，調伏身心諸煩惱障，由是得證菩提，是名性調伏
。（菩薩，梵語具雲菩提薩埵，華言覺有情。梵語菩提，華言道。）

<xa>眾生調伏</xa>
　　謂菩薩善能調伏一切眾生。若有聲聞性者，令得聲聞道。有緣覺性者，令得緣覺道。乃
至有人天性者，令其得人天樂，是名眾生調伏。（聲聞道，即四諦也。緣覺道，即十二因緣
也。）

<xa>行調伏</xa>
　　謂菩薩以萬行調伏諸煩惱故，而能具足佛道。復為眾生故，修習苦行，心無悔恨，是名
行調伏。

<xa>方便調伏</xa>
<pb n="268"/>
　　謂菩薩以種種方便，調伏眾生。如初發心者，教持禁戒，脫離生死。已發心者，教令親
近善友，受持經法，是名方便調伏。

<xa>熟調伏</xa>
　　謂菩薩為諸眾生無善根者，說人天樂，令其發菩提心；有善根者，說出世法，令其增長
成熟善果，是名熟調伏。

<xa>熟調伏印</xa>
　　印即法印，以法自印其心也。印有三種：一謂菩薩專念菩提，其心柔軟，未能清淨，名
下熟調伏印。二謂菩薩雖得清淨，未能具足最大寂靜，名中熟調伏印。三謂菩薩修行多劫，
具足清淨，獲大寂靜，道品圓滿，名上熟調伏印也。（劫，梵語具雲劫波，華言分別時節。
）

<xa>剎那滅義</xa>
　　梵語剎那，華言一念。謂眼等諸識種子，一念才生，生則隨滅，唸唸不停，剎那變異；
耳鼻舌身意等諸識種子，各各亦復如是，是為剎那滅義。

<xa>果俱有義</xa>
　　果即識與根也。謂識與根同時俱起，以成力用也。如眼根照色境時，眼識隨即同緣。耳
根照聲境時，耳識隨即同緣，於諸實境分明顯了。鼻舌身意亦復如是，是為果俱有義。

<xa>恆隨轉義</xa>
　　謂諸識起時，種子隨轉。如眼根照境時，眼識種子隨即相續，無有間隔。耳鼻舌身意等
諸識，各各起時，亦復如是，恆隨相續，是為恆隨轉義。

<xa>性決定義</xa>
　　謂諸識各各所緣善惡無記三性，無有間雜也。如眼識緣惡境則成惡法，不能成善法。如
緣善境，則成善法，不能成惡法。若緣無記，則不能成善惡二法。諸識起時，亦復如是，是
為性決定義。（無記性，不善不惡之性也。）

<pb n="269"/>
<xa>待眾緣義</xa>
　　謂識非一因而生，必假眾緣而後成就。如眼識種子，須得空明根境等緣，方得顯發。耳
鼻舌身意等諸識種子，亦待眾緣而得成就，是為待眾緣義。（空即無壅，明即光明。）

<xa>引自果義</xa>
　　謂諸識各引自體果用，非是色心交互而成也。如眼根照時，眼識即緣所對實境，而不混
於聲香之別體。耳鼻舌身意等諸識，亦復如是，是為引自果義。

<xa>銅寶輪對十住位</xa>
　　銅似金色，不具金用。雖無鐵之粗垢，而猶有查滓，若煉磨攻治，則能成諸器皿，濟用
於世。謂十住菩薩，已斷見、思之惑，如離粗垢，於四十一品無明之惑未能盡斷，如銅之猶
有查滓。惑既分斷，德亦分顯，故能從體起用，隨類現形，化諸眾生，如器成濟世。故以銅
寶輪對十住位也。（十住者，發心住、治地住、修行住、生貴住、方便具足住、正心住、不
退住、童真住、法王子住、灌頂住也。四十一品者，謂十住、十行、十迴向、十地、等覺，
各一品也。）

<xa>銀寶輪對十行位</xa>
　　銀體瑩潔，不受塵垢，雖經鎔煉，性恆不變。謂十行菩薩，不加功力，任運分斷無明之
惑，顯發本然清淨之性，如銀之瑩潔，鎔煉不變。故以銀寶輪對十行位也。（十行者，歡喜
行、饒益行、無嗔恨行、無盡行、離癡亂行、善現行、無著行、尊重行、善法行、真實行也
。）

<xa>金寶輪對十迴向位</xa>
　　金體貴重，濟用極大，土埋火煆，其色不變。謂十迴向菩薩，功行加深，教化亦廣，雖
混眾塵而不為塵垢所染，雖居五欲而不為慾火所燒。故以金寶輪對十迴向位也。（十迴向者
，救一切眾生離眾生相迴向、不壞迴向、等一切佛迴向、至一切處迴向、無盡功德藏迴向、
隨順平等善根迴向、隨順等觀一切眾生迴向、真如相迴向、無縛解脫迴向、法界無量迴向也
。五欲者，色慾、聲欲、香欲、味欲、觸欲也。）

<xa>琉璃寶輪對十地位</xa>
<pb n="270"/>
　　梵語琉璃，華言青色。寶出須彌山，一切眾寶，皆不能壞。謂十地菩薩，所證真實，不
為外魔之所動壞。故以琉璃寶輪對十地位也。（梵語須彌，華言妙高。十地者，歡喜地、離
垢地、發光地、焰慧地、難勝地、現前地、遠行地、不動地、善慧地、法雲地也。）

<xa>摩尼寶輪對等覺位</xa>
　　梵語摩尼，又云末尼，華言離垢。此寶光淨，不為塵垢所染；若以青物裹之投水，水色
即青；紅黃赤白，亦復如是。謂等覺菩薩無明之惑將盡，位居十地之上，其隨類現形，化用
自在。故以摩尼寶輪對等覺位也。（等覺者，望後妙覺，猶有一等，勝前諸位，得稱為覺也
。）

<xa>水精寶輪對妙覺位</xa>
　　水精內外映徹，無物不現。謂妙覺、果佛諸惑淨盡，萬德圓明，常住湛然，有感則應。
故以水精寶輪對妙覺位也。（妙覺者，自覺覺他，覺行圓滿，不可思議也。）

<xa>種性住</xa>
　　種即能生之義，性即自分不改之義。謂別教菩薩，於十住、十行位中，道種成就，無有
退失，數數增進，故名種性住。（十住者，發心住、治地住、修行住、生貴住、方便具足住
、正心住、不退住、童真住、法王子住、灌頂住也。十行者，歡喜行、饒益行、無嗔恨行、
無盡行、離癡亂行、善現行、無著行、尊重行、善法行、真實行也。）

<xa>解行住</xa>
　　解即解了，行即修行。謂別教菩薩於十迴向位中，修習中觀，為入初地之方便，故名解
行住。（十迴向者，救一切眾生離眾生相迴向、不壞迴向、等一切佛迴向、至一切處迴向、
無盡功德藏迴向、隨順平等善根迴向、隨順等觀一切眾生迴向、真如相迴向、無縛解脫迴向
、法界無量迴向也。）

<xa>淨心住</xa>
　　謂別教菩薩，於初地斷根本見惑，得出世間心，離凡夫我相障，故名淨心住。（初地，
即歡喜地也。根本見惑者，即三界外見惑，以界內諸惑由之而生也。凡夫我相者，謂凡夫之
人，於五陰身執為我也。）
<pb n="271"/>

<xa>行道跡住</xa>
　　跡猶足跡。謂別教菩薩，從二地至七地，修習中觀，皆斷根本思惑，而有證入之跡，故
名行道跡住。（二地至七地者，離垢地、發光地、焰慧地、難勝地、現前地、遠行地也。）

<xa>決定住</xa>
　　謂別教菩薩，從八地、九地，已得真實之行，不還不退，故名決定住。（八地九地者，
不動地、善慧地也。）

<xa>究竟住</xa>
　　謂此非圓教妙覺果佛之究竟，乃是別教第十地菩薩，學行滿足，究竟不退，故名究竟住
。（第十地者，法雲地也。）

<xa>財成決定</xa>
　　謂菩薩由佈施力，必定常得大財成就，是名財成決定。

<xa>生勝決定</xa>
　　謂菩薩由持戒力，必定常得貴勝之家，隨意受生，是名生勝決定。

<xa>不退決定</xa>
　　謂菩薩由忍辱力所修善法，必定常不退失，是名不退決定。

<xa>修習決定</xa>
　　謂菩薩由精進力，常時修習善法，必定無有間息，是名修習決定。

<xa>定業決定</xa>
　　謂菩薩由禪定力，成就眾生正定之業，必定永不退失，是名定業決定。

<xa>無功用決定</xa>
　　謂菩薩由智慧力，不加功行，必定自然住理，是名無功用決定。
<pb n="272"/>

<xa>頓攝</xa>
　　頓，遽也。謂菩薩從初發心，於一切眾生作父母想，隨力所能，直以一切樂事饒益而攝
取之，是名頓攝。（菩薩，梵語具雲菩提薩埵，華言覺有情。）

<xa>增上攝</xa>
　　增上猶增勝也。謂菩薩既已發心，若於父母起尊重心，種種方便勸修善法，隨時供養，
知恩報恩；若於妻子眷屬，教修善法，令其勝進；或菩薩為王，即攝受人民，如法正化，不
加非罰，以財以法，而為饒益，隨其力能，教諸眾生，令修善法，是名增上攝。

<xa>取攝</xa>
　　謂菩薩常以二種攝取眾生，一者常以捨心，以財饒益一切眾生，令其離於貧窮。二者常
以慈悲心，以法饒益一切眾生，拔惡邪見，教修正法，是名取攝。

<xa>久攝</xa>
　　謂菩薩攝取眾生，多歷時數，久久教化，乃得成熟，是名久攝。

<xa>不久攝</xa>
　　謂菩薩攝取眾生，教化不久，即得成熟，是名不久攝。

<xa>後攝</xa>
　　謂菩薩於前五攝之後，攝取眾生於此生內，即能成熟，是名後攝。

<xa>退法阿羅漢</xa>
　　謂因遇違緣，退失所得道法，即第四果退至初果，故名退法。（違緣者，涅槃經明五緣
：一樂多事，二樂說世事，三樂睡眠，四樂近在家，五樂多遊行，皆名違緣也。第四果，即
阿羅漢。初果，即須陀洹也。）

<xa>思法阿羅漢</xa>
　　謂常自思惟所得之法，恐有退失，故名思法。
<pb n="273"/>

<xa>護法阿羅漢</xa>
　　謂於所證之法，心生愛樂，善加守護，故名護法。

<xa>住法阿羅漢</xa>
　　謂住於所證之法，不退不進，故名住法。

<xa>進法阿羅漢</xa>
　　謂能加功進行，至不動法，故名進法。

<xa>不動法阿羅漢</xa>
　　謂不被煩惱之所動亂，故名不動法。

<xa>信力故受</xa>
　　信，信向也；受，領納也。謂以信向之力，聽聞正法，乃至一句一偈，領納在心，故名
信力故受。

<xa>念力故持</xa>
　　念，憶念也；持，執持也。謂所聞之法，由憶念之力，執持不失，故名念力故持。

<xa>看文為讀</xa>
　　謂目視經卷之文，以口習宣演，故名看文為讀。

<xa>不忘為誦</xa>
　　謂習讀既熟，不假看文，自然成誦，無有忘失，故名不忘為誦。

<xa>宣傳為說</xa>
　　宣，揚也；傳，轉也。謂自己所得之法，展轉為他人說，故名宣傳為說。

<xa>難曉須釋</xa>
<pb n="274"/>
　　謂佛所說經教，義趣深遠，卒難曉了，必須解釋，方能解悟，故名難曉須釋。

<xa>同戒和敬</xa>
　　謂比丘通達實相正理，知罪不可得，為欲安立眾生於實相正理，以方便善巧，同持戒品
，無有乖諍；亦知眾生同此戒善，未來必得菩提大果，是以敬之如佛，故名同戒和敬也。（
梵語比丘，華言乞士。梵語菩提，華言道。）

<xa>同見和敬</xa>
　　謂比丘通達實相正理，而能了知諸法本無所得，亦無所知見，為欲安立眾生於實相正見
，以方便善巧，同一切知見，無有乖諍；亦知眾生因此知見，必得種智圓明，是以敬之如佛
，故名同見和敬也。（種智者，即一切種智也。）

<xa>同行和敬</xa>
　　謂比丘通達實相正行，而能了知無作無行，為欲安立眾生於實相正行，以方便善巧，同
修諸行，無有乖諍；亦知眾生同此諸行，漸積功德，當成佛道，是以敬之如佛，故名同行和
敬也。

<xa>身慈和敬</xa>
　　謂比丘住平等大慈，以修其身，常與眾生，一切樂事，無有乖諍；亦知眾生，悉有佛性
，未來必得金剛之身，是以敬之如佛，故名身慈和敬也。（金剛者，言法性之身不可壞。）

<xa>口慈和敬</xa>
　　謂比丘住平等大慈，以修其口，常與眾生說一切法，令其得樂，無有乖諍；亦知眾生悉
有佛性，未來必得上上清淨口業，是以敬之如佛，故名口慈和敬也。（上上，謂佛也。）

<xa>意慈和敬</xa>
　　謂比丘住平等大慈，以修其意，常知眾生諸根性慾，與眾生樂，無有乖諍；亦知眾生悉
有佛性，未來必得心如佛心，是以敬之如佛，故名意慈和敬也。

<xa>闡陀</xa>
<pb n="275"/>
　　又云闡那，即車匿。

<xa>迦留陀夷</xa>
　　車匿，又云闡釋迦（無翻），是釋種也。梵語迦留陀夷，華言粗黑，以其顏貌粗黑故也
，是婆羅門種。此二人性多貪癡，不受人語，住迦屍黑山聚落，作諸非威儀事。時黑山聚落
諸優婆塞來白佛言：六群比丘，於彼聚落作諸非法。佛令阿難，同六十比丘，往彼作驅出羯
磨。二人知之，便出一由旬外，迎請阿難，即求懺悔。言我所作非善，從今已去，不敢復作
。即同阿難還至佛所。後迦留陀夷因入婆羅門家說法，被賊打殺。（梵語婆羅門，華言淨行
。梵語優婆塞，華言清淨士。梵語阿難，華言慶喜。梵語羯磨，華言作法。）

<xa>三文陀達多</xa>
　　又云難陀。

<xa>摩醯沙達多</xa>
　　又云跋難陀。梵語三文陀達多，摩醯沙達多（無翻），此二人是釋種，性多愚癡，不受
人語；住黑山聚落，作諸非威儀事。聞佛令阿難來作驅出羯磨，二人便走到於王道聚落。後
三文陀達多，以豬祠廟生天。

<xa>馬師</xa>
　　又云馬宿。

<xa>滿宿</xa>
　　馬師性多愚癡，滿宿性多瞋恚。此二人本是田夫，亦釋種也。共議我等作田辛苦，可共
出家，於佛法中衣食自然；復更籌量，就誰出家。即到舍利弗、目犍連所，求欲出家。既出
家已，住雞吒山聚落，不受人語，作諸非威儀事，於六群比丘中，最為上首。後二人因多愚
癡瞋恚，墮生龍中。（梵語舍利弗，華言身子。梵語目犍連，華言采菽氏。皆佛之弟子也。
）

<xa>希有義</xa>
　　謂如世珍寶，貧窮之人所不能得。三寶亦爾，薄福眾生，百千萬世，不能值遇，故名希
<pb n="276"/>
有。

<xa>離垢義</xa>
　　謂如世珍寶，內外瑩徹，體無瑕穢。三寶亦爾，諸漏淨盡，無有垢染，故名離垢。（諸
漏淨盡者，謂一切惑業斷盡無遺，不漏落生死也。）

<xa>勢力義</xa>
　　謂如世珍寶，除貧去毒，有大勢力。三寶亦爾，具六神通，拔濟眾生出離苦趣，故名勢
力。（六神通者，天耳通、天眼通、宿命通、他心通、神足通、漏盡通也。）

<xa>莊嚴義</xa>
　　謂如世珍寶，嚴飾身首，令人姝好。三寶亦爾，能以正法嚴飾行人，令得身心清淨，故
名莊嚴。

<xa>最勝義</xa>
　　謂如世珍寶，諸物中勝。三寶亦爾，一切世間最為殊勝，故名最勝。

<xa>不改義</xa>
　　謂如世真金，燒打磨煉，不能變改。三寶亦爾，不為世間八法之所變易，故名不改。（
八法者，一利、二衰、三毀、四譽、五稱、六譏、七苦、八樂也。）

<xa>四天王天</xa>
　　東方持國天王，謂能護持國土，故居須彌山黃金埵。南方增長天王，謂能令他善根增長
，故居須彌山琉璃埵。西方廣目天王，謂能以淨天眼，常觀擁護此閻浮提，故居須彌山白銀
埵。北方多聞天王，謂福德之名聞四方，故居須彌山水晶埵。（梵語須彌，華言妙高。梵語
閻浮提，華言勝金洲。）

<xa>忉利天</xa>
　　梵語忉利，華言三十三。大智度論云：昔有婆羅門，姓憍屍迦，與知友三十二人，共修
福德，命終皆生須彌山頂，憍屍迦為天主，名帝釋天，三十二人為輔臣，周圍列居，而帝釋
<pb n="277"/>
獨處其中。又淨名疏云：昔迦葉佛滅後，有一女人，發心修塔，報為天主；有三十二人助修
，報為輔臣。君臣合之，為三十三也。（梵語婆羅門，華言淨行。梵語憍屍迦，又云釋提桓
因，華言能天主。言帝釋者，華梵雙舉也。三十二人名字，經論不載。據正法念處經所載，
三十三天各有住處，謂善法堂天、山峰天、山頂天、善見城天、缽私他天、俱吒天、雜殿天
、歡喜園天、光明天、波利耶多天、離險岸天、谷崖岸天、摩尼藏天、旋行天、金殿天、鬘
影天、柔軟天、雜莊嚴天、如意天、微細行天、歌音喜樂天、威德輪天、月行天、閻摩那娑
羅天、速行天、影照天、智慧行天、眾分天、曼陀羅天、上行天、威德顏天、威德焰輪光天
、清淨天也。）

<xa>夜摩天</xa>
　　梵語夜摩，華言善時，亦名時分。謂其時時唱快樂故。以蓮華開合，分其晝夜，此天依
空而居。

<xa>兜率天</xa>
　　梵語兜率，華言知足。謂其於五欲境知止足故。此王依空而居。（五欲者，色慾、聲欲
、香欲、味欲、觸欲也。）

<xa>化樂天</xa>
　　化樂天者，謂自化五塵之欲而娛樂故。此天依空而居。（五塵者，色塵、聲塵、香塵、
味塵、觸塵也。）

<xa>他化自在天</xa>
　　他化自在天者，謂假他所化以成己樂故。此天依空而居，即魔王天也。

<xa>地界聚</xa>
　　地以堅礙為性。謂人之身，有內地界，而受於生，即發、毛、爪、齒、粗細皮膚、骨、
肉、筋、腎、心、肝、脾、肺之類，是名地界聚。

<xa>水界聚</xa>
　　水以潤濕為性。謂人之身，有內水界，而受於生，即腦髓、眼淚、汗涕、唾膿、肪血、
<pb n="278"/>
涎痰之類，是名水界聚。

<xa>火界聚</xa>
　　火以燥熱為性。謂人之身，有內火界，而受於生，即熱身、暖身、煩悶身、溫壯身、及
能消飲食之類，是名火界聚。

<xa>風界聚</xa>
　　風以動轉為性。謂人之身，有內風界，而受於生，即出息入息，及掣縮等風之類，是名
風界聚。（掣縮風者，凡身動轉，皆屬於風故也。）

<xa>空界聚</xa>
　　空以無礙為性。謂人之身，有內空界，而受於生，即眼空、耳空、鼻空、口空、咽喉動
搖，食消下過之類，是名空界聚。

<xa>識界聚</xa>
　　識以分別為性，即心識也。所謂樂識、苦識、喜識、憂識，是名識界聚。

<xa>佛世難遇</xa>
　　謂諸佛不常出世，眾生懸遠難遇，而況眾生不修勝因，不行眾善，雖佛出世，亦不得遇
。故云佛世難遇。

<xa>正法難聞</xa>
　　謂雖值佛出世，或緣有違逆，身有障難，根有愚鈍，不能聽受。又若佛滅後，或有說正
法處，身為他人制伏，不能往聽；或生邪見，雖聽不能信受。故云正法難聞。

<xa>善心難生</xa>
　　謂人生世間，宿習垢重，惡緣易染，而況邪惑蔽心，生諸貪著。若不遇善知識勸教，則
終不能發心，修習善行。故云善心難生。

<xa>中國難生</xa>
<pb n="279"/>
　　謂中華之國，聖人出生，其中仁義昭明，佛法流佈，實為文物之地。若非持戒修福，不
得生此。故云中國難生。

<xa>人身難得</xa>
　　謂因行五常五戒，出離四趣，方得人身。經云：得人身者，如爪上土；失人身者，如大
地土。以其得少失多，故云人身難得。（五常者，仁、義、禮、智、信也。五戒者，不殺、
不盜、不邪婬、不妄語、不飲酒也。四趣者，阿修羅趣、餓鬼趣、畜生趣、地獄趣也。）

<xa>諸根難具</xa>
　　謂雖得人身，或有盲聾瘖啞，則為殘廢；六根完具，是亦難得。故云諸根難具。（六根
者，眼根、耳根、鼻根、舌根、身根、意根也。）

<xa>伯</xa>
　　伯者，即父之伯。於己為伯祖也。

<xa>叔</xa>
　　叔者，即父之叔，於己為叔祖也。

<xa>兄</xa>
　　兄者，即父之兄，於己為伯也。

<xa>弟</xa>
　　弟者，即父之弟，於己為叔也。

<xa>兒</xa>
　　兒者，即父之子，於己為兄弟也。

<xa>孫</xa>
　　孫者，即父之孫，乃兄弟之子，於己為侄男也。

<pb n="280"/>
<xa>舅</xa>
　　舅者，即母之舅，乃外祖母之兄弟，於己為舅公也。

<xa>姨</xa>
　　姨者，即母之姨，乃外祖母之姊妹，於己為姨婆也。

<xa>兄</xa>
　　兄者，即母之兄，於己為舅也。

<xa>弟</xa>
　　弟者，即母之弟，於己亦為舅也。

<xa>兒</xa>
　　兒者，即母之女，於己為姊妹也。

<xa>孫</xa>
　　孫者，即母之孫，乃兄弟之子，於己為侄女也。

<xa>驗生人中</xa>
　　謂若作善之人，將死之時，先從足冷至臍，臍上猶溫，然後氣盡者，即生人中。

<xa>驗生天上</xa>
　　謂若作善之人，將死之時，頭頂皆溫，然後氣盡者，即生天上。

<xa>驗生餓鬼中</xa>
　　謂若作惡之人，從頂冷至腰，腰下猶溫，然後氣盡者，即生餓鬼中。

<xa>驗生旁生中</xa>
　　旁生，即畜生也。謂若作惡之人，從頂冷至膝，膝下猶溫，然後氣盡者，即生旁生中。

<pb n="281"/>
<xa>驗生地獄中</xa>
　　謂若作極惡之人，從頂冷至足，足底猶溫，然後氣盡者，即生地獄中。

<xa>驗入涅槃</xa>
　　謂若羅漢聖人，入於涅槃，或心及頂，數日皆溫者。是也。（梵語羅漢，華言無生。梵
語涅槃，華言滅度。）

<xa>廣施</xa>
　　曠大曰廣，捨財曰施。謂行施者，既懷廣大之心，應當知身非常，四大不淨，會歸敗壞
；知身既不我有，財物亦是虛幻，乃至世間萬物皆悉無常，由是觀身非身，觀物非物，縱心
恣施，了無罣礙；復能廣弘法施，開化愚蒙，故曰廣施。（四大者，地大、水大、火大、風
大也。）

<xa>廣戒</xa>
　　戒，律也。戒品雖多，不出身口意之三業，謂或見眾寶珍琦，凡諸可意之物，身雖貧乏
，不妄貪取；或見細妙之色，內觀朽爛，生厭離心，乃至不殺、不盜、不婬等，皆身戒也。
或以惡言加己，乃以善言和語至誠而答，乃至不妄言、不綺語、不兩舌，皆口戒也。復能思
惟生死，常懷解脫，又能修習道品之要，深入無為之理，乃至不貪、不嗔、不癡等，皆意戒
也。修行之人，於此三業之戒，自既堅持不犯，復能展轉化他，廣弘戒法，故曰廣戒。

<xa>廣忍</xa>
　　忍者，耐也。謂菩薩修行之時，若人罵詈，知其從聲，而出於此，觀了言語性空，意亦
如是，視諸慚辱，空無所有，如此則瞋恚不生，忍行可進。身既能爾，復能展轉化他，令行
忍耐，故曰廣忍。（菩薩，梵語具雲菩提薩埵，華言覺有情。）

<xa>廣精進</xa>
　　謂菩薩修行道品，當勤精進，節其飲食，除於睡臥，晨夜惺惺，莫令怠惰，乃至為人，
廣說法要，不以為煩；開教愚頑，不辭勞倦。自既能爾，復能展轉化他，令其精進。故曰廣
精進。

<pb n="282"/>
<xa>廣一心</xa>
　　一心者，心不雜亂也。謂菩薩修行禪定之時，一心寂靜，離諸散亂。於孝事父母，尊敬
師友，斷愛遠俗，空閑寂寞，皆當專一其心；乃至多欲、多諍、多作、多惱，或譽或毀，或
利或失，於是等處，併當專一其心，不撓不動。自既能爾，復能展轉化他，於一切時處，皆
一其心。故曰廣一心。

<xa>廣智慧</xa>
　　智慧者，照了萬法，通達無礙也。謂菩薩修行之時，若墮見聞，則有一切塵境所蔽，當
以智慧一一照了，觀其所起，察其所滅；處愛慾中，心在道品之藏；寄濁惡界，心游清淨之
鄉；入險隘路，心思方便之道。故能絕三界之妄想，證涅槃之真空。自既能爾，復能展轉化
他，令修智慧。故曰廣智慧。（三界者，欲界、色界、無色界也。梵語涅槃，華言滅度。）

<xa>迴向戒</xa>
　　迴向戒者，謂菩薩利他心大，則以持戒善利，普皆迴向一切眾生，同成佛果也。（菩薩
，梵語具雲菩提薩埵，華言覺有情。）

<xa>廣博戒</xa>
　　廣博戒者，謂菩薩運心廣大普博，雖持一戒，而能廣攝一切所學諸戒也。

<xa>無罪歡喜戒</xa>
　　無罪歡喜戒者，謂菩薩遠離五欲，而於諸戒無所毀犯，故得歡喜之樂也。（五欲者，色
慾、聲欲、香欲、味欲、觸欲也。）

<xa>恆常戒</xa>
　　恆常戒者，謂菩薩於所學諸戒，雖盡形壽亦不棄捨也。

<xa>堅固戒</xa>
　　堅固戒者，謂菩薩持戒時，一切利養恭敬，及諸貪嗔煩惱，悉皆不能惑動而毀壞也。

<xa>尸羅莊嚴具相應戒</xa>
<pb n="283"/>
　　梵語尸羅，華言清涼。以能除破戒熱惱故也。謂菩薩持戒，則能莊嚴一切所修善法，而
具足一切諸相應戒也。（相應戒者，謂與戒法相應也。）

<xa>每月初八日</xa>
　　帝釋敕四天王，各治一方。至此日，四王遣輔臣，觀察世間人民善惡。（帝釋，梵語釋
提桓因，華言能天主。言帝釋者，華梵雙舉也。四天王者，東方持國天王、南方增長天王、
西方廣目天王、北方多聞天王也。）

<xa>每月十四日</xa>
　　此日四天王遣太子，按行天下，伺察人民善惡。

<xa>每月十五日</xa>
　　此日四天王親自按行天下，有慈孝父母，恭敬三寶，及尊長者，並修六度，持八戒齋者
，諸天相慶，則降善福，注祿增算；如不修善持齋，唯造惡業，諸天憂戚，降以不祥，減祿
除算。（六度者，一佈施、二持戒、三忍辱、四精進、五禪定、六智慧也。八戒者，不殺生
、不偷盜、不邪婬、不妄語、不飲酒、不坐高廣大床、不著華鬘瓔珞、不習歌舞戲樂也。齋
者，過午不食也。）

<xa>每月二十三日</xa>
　　此日四天王遣輔臣觀察，與初八日同。

<xa>每月二十九日</xa>
　　此日四天王遣太子觀察，與十四日同。

<xa>每月三十日</xa>
　　此日四天王躬自按行觀察，與十五日同。

<xa>隨順巧方便</xa>
　　謂菩薩欲為眾生說法，先以善巧方便，隨順教誡，令生信樂之心；然後以如來甚深法義
，分別解說，令其易解易入，獲大利益，是名隨順巧方便。（菩薩，梵語具雲菩提薩埵，華
<pb n="284"/>
言覺有情。）

<xa>立要巧方便</xa>
　　要即誓約也。謂若有眾生，來從菩薩求索田宅、飲食、錢財，種種資生之具，菩薩即與
立要誓之言：汝能供養父母、沙門、婆羅門及受持禁戒，我當施與；如其不能，則不施與。
彼諸眾生，既聞如是要誓，即能如說修行，滿所願欲，是名立要巧方便。（梵語沙門，華言
勤息。梵語婆羅門，華言淨行。）

<xa>異相巧方便</xa>
　　謂菩薩既教眾生供養父母、沙門、婆羅門及受持禁戒者，或有不順其教，菩薩則現乖異
嗔責之相，令彼有所畏懼，捨惡從善，是名異相巧方便。

<xa>逼迫巧方便</xa>
　　謂菩薩於自眷屬，作是教言：若我眷屬，有不供養父母，乃至犯諸禁戒者，我當斷其供
給，或加謫罰，或至擯斥。彼諸眷屬，畏其謫罰，即修眾善，斷諸惡法。彼雖不樂，逼令修
習，是名逼迫巧方便。

<xa>報恩巧方便</xa>
　　謂菩薩先有恩德及於眾生，或施以財物，或脫諸苦難，及免諸恐怖，救療眾病，令得安
樂。而眾生知恩欲酬報者，菩薩則不欲其世間財利，但觀其供養父母，乃至受持禁戒，是名
報恩巧方便。

<xa>清淨巧方便</xa>
　　謂菩薩住究竟地，生兜率天，從兜率天來生世間，或生王宮，捨上妙樂，出家學道；令
諸眾生，捨離高慢，及成無上菩提。又令眾生堅固信樂，同求佛道，所有惑染，悉皆清淨，
是名清淨巧方便。（究竟地，即佛地。梵語兜率，華言知足。）

<xa>廣大意</xa>
　　謂菩薩修行，發廣大心，歷無數劫，而得菩提。於此時劫，常捨身命，及以恆河沙數世
界滿中七寶供施如來，從初至終，其心猶不滿足，是名菩薩廣大意。（菩薩，梵語具雲菩提
<pb n="285"/>
薩埵，華言覺有情。梵語菩提，華言道。七寶者，金、銀、琉璃、玻璃、硨磲、碼瑙、赤真
珠也。）

<xa>長時意</xa>
　　謂菩薩修行，從初發心，乃至成佛，心不放捨，常行佈施持戒，歷無數劫，無有厭足，
是名菩薩長時意。

<xa>歡喜意</xa>
　　謂菩薩修行，常行六度之行，利益一切眾生，而於自他皆生無等歡喜，是名菩薩歡喜意
。（六度者，一佈施、二持戒、三忍辱、四精進、五禪定、六智慧也。）

<xa>有恩德意</xa>
　　謂菩薩修行，常行六度之行，利益一切眾生，雖見彼於我有大恩德，而不見自身於彼有
恩，是名菩薩有恩德意。

<xa>大志意</xa>
　　謂菩薩修行，常行六度之行，其所生功德善根，以無著心迴施一切眾生，令彼皆得可愛
果報，是名菩薩大志意。

<xa>善好意</xa>
　　謂菩薩修行，常行六度之行，所生功德善根，令一切眾生平等皆得，仍復為彼迴向無上
菩提，是名菩薩善好意。

<xa>廣大意樂</xa>
　　謂菩薩以滿恆河沙等世界七寶，奉施如來；復能持戒、忍辱、精進、禪定、智慧，乃至
現世得證佛果，猶無厭足，是名廣大意樂。（七寶者，金、銀、琉璃、玻璃、硨磲、碼瑙、
赤真珠也。）

<xa>長時意樂</xa>
　　謂菩薩行於六度，乃至現世得證佛果，心常好樂，無有間息，是名長時意樂。（六度者
<pb n="286"/>
，一佈施、二持戒、三忍辱、四精進、五禪定、六智慧也。）

<xa>歡喜意樂</xa>
　　謂菩薩能以六度饒益有情，由此所作，心生歡喜，是名歡喜意樂。

<xa>荷恩意樂</xa>
　　荷，負也。謂菩薩以此六度饒益有情，不見自身於彼有恩，是名荷恩意樂。

<xa>大志意樂</xa>
　　謂菩薩即以如是六度，所集善根功德，迴施一切眾生，令其同得勝果，是名大志意樂。

<xa>純善意樂</xa>
　　謂菩薩復以如是六度，所集善根功德，共諸眾生回求佛果，心無間雜，是名純善意樂。

<xa>為表人勝</xa>
　　謂如來三界至尊，最勝無比，故建塔以表之，令人瞻禮，而歸敬也。（三界者，欲界、
色界、無色界也。）

<xa>令生淨信</xa>
　　謂建造佛塔，蓋令一切眾生，瞻仰頂禮，而生崇重正信之心也。

<xa>令標心有在</xa>
　　謂建造佛塔，蓋令一切眾生，心有所向，而敬慕歸依也。

<xa>令供養生福</xa>
　　謂建造佛塔，蓋令一切眾生，至心恭敬供養，則能生諸福利也。

<xa>為報恩行畢</xa>
　　謂建造佛塔，非惟利益於己身，蓋將答報四恩，而畢無邊之行願也。（四恩者，國王、
父母、師友、檀越也。）
<pb n="287"/>

<xa>生福滅罪</xa>
　　謂建造佛塔，非惟生自己之福，滅自己之罪，蓋令一切眾生，凡瞻睹頂禮者，無不生一
切福，滅一切罪也。

<xa>身業行慈</xa>
　　謂於諸賢聖及同修梵行人處，起慈善心，以為禮敬燒香散華，種種供養；若見其病苦，
隨時供給，令他歡喜，是名身業行慈。（梵行，即淨行也。）

<xa>語業行慈</xa>
　　謂於諸賢聖及同修梵行人處，起慈善心，以語讚歎，彰其實德；他不聞者，令他得聞；
復讀誦經典，晝夜精勤，令他歡喜，是名語業行慈。

<xa>意業行慈</xa>
　　謂於諸賢聖及同修梵行人處，起慈善心，不生妒害慳嫉之想，於諸眾生起悲愍心，起利
益心，令他歡喜，是名意業行慈。

<xa>如法利養</xa>
　　謂凡所有資生之物，乃至得少飲食，於同修梵行之人，情無彼此，悉皆共他受用，令他
歡喜，是名如法利養。

<xa>受持戒法</xa>
　　謂於所受戒法，始終堅持不毀不犯，而於同修梵行之人，不生輕鄙，令他歡喜，是名受
持戒法。

<xa>能生正見</xa>
　　謂於一切道法，發起正見，無有疑惑，而與同修梵行之人，共同此見，令他歡喜，是名
能生正見。

<xa>富蘭那迦葉</xa>
<pb n="288"/>
　　梵語富蘭那，字也（無翻），迦葉因母之姓而為姓也。其人起邪見，謂一切法斷滅，無
君臣父子忠孝之道，名為色空外道，以色破欲界有，以空破色界有，謂空為至極故也。

<xa>末伽黎拘賒黎</xa>
　　梵語末伽黎，華言不見道，字也。梵語拘賒黎（無翻），因母之名而為名也。其人起邪
見，謂眾生苦樂，不由自行而得，皆是自然而有。此計自然者，即是無因，亦邪見也。

<xa>刪闍夜毗羅胝</xa>
　　梵語刪闍夜，華言正勝，字也。梵語毗羅胝，華言不作，因母之名而為名也。其人起邪
見，謂道不須求，經生死劫數，苦盡自然而得。又云八萬劫滿，自然得道也。（劫，梵語具
雲劫波，華言分別時節。）

<xa>阿耆多翅捨欽婆羅</xa>
　　梵語阿耆多翅捨，字也。梵語欽婆羅，粗衣名，因以為名也。其人起邪見，非因計因，
著粗弊衣，自拔其發，以煙熏鼻，及五熱炙身，修諸苦行為道。自謂今身並受諸苦，則後身
常得樂也。（非因計因者，本非得樂之因，而妄計此因能得樂也。五熱者，四面火聚，更加
頭上有日，故云五熱炙身。）

<xa>迦羅鳩馱迦旃延</xa>
　　梵語迦羅鳩馱，華言牛領，字也。梵語迦旃延，華言剪髮，姓也。其人謂諸法亦有相亦
無相，即邪見也。（有相即常見，無相即斷見。）

<xa>尼犍陀若提子</xa>
　　梵語尼犍陀，華言離系。此外道出家之總名，梵語若提（無翻），因母之名而為名也。
其人謂罪福苦樂，本有定因，要當必受，非行道所能斷。如此計者，即邪見也。

<xa>自餓外道</xa>
　　謂外道修行，不羨飲食，長忍饑虛，執此苦行，以為得果之因，是名自餓外道。

<xa>投淵外道</xa>
<pb n="289"/>
　　謂外道修行，寒入深淵，忍受凍苦，執此苦行，以為得果之因，是名投淵外道。

<xa>赴火外道</xa>
　　謂外道修行，常熱炙身，及熏鼻等，甘受熱惱，執此苦行，以為得果之因，是名赴火外
道。

<xa>自坐外道</xa>
　　謂外道修行，常自裸形，不拘寒暑，露地而坐，執此苦行，以為得果之因，是名自坐外
道。

<xa>寂默外道</xa>
　　謂外道修行，於屍林塚間，以為住處，寂默不語，執此苦行，以為得果之因，是名寂默
外道。

<xa>牛狗外道</xa>
　　謂外道修行，自謂前世從牛狗中來，即持牛狗戒，齕草啖污，唯望生天；執此苦行，以
為得果之因，是名牛狗外道。

<xa>天道</xa>
　　天，即天然，自然樂勝身勝，是名天道。

<xa>人道</xa>
　　人者，忍也。於世苦樂之境，而能安忍，是名人道。

<xa>阿修羅道</xa>
　　梵語阿修羅，華言無酒，又言無端正，又言無天。此道或居海岸，海底，或居半須彌山
岩窟，宮殿嚴飾，懷猜忌心，常好斗戰，是名阿修羅道。（無酒者，法華疏云：修羅於四天
下，采華醞海為酒，魚龍業力，其味不變，於是嗔妒，誓願斷酒，故云無酒。無端正者，修
羅種類，男丑女端，故云無端正。無天者，淨名疏云：此神果報最勝，鄰次諸天，而非天，
又無天德，故云無天。）
<pb n="290"/>

<xa>餓鬼道</xa>
　　謂此道或居海底，或在人間山林中，或似人形，或似獸形，不得飲食。業重者，飢火炎
炎，不聞漿水之名；次者，伺求人間蕩滌膿血糞穢；輕者，時薄一飽，是名餓鬼道。

<xa>畜生道</xa>
　　畜生，亦云旁生。謂此道遍在諸處，披毛戴角，鱗甲羽毛，其類非一，互相吞啖，受苦
無窮，是名畜生道。（旁生者，婆沙論云：形旁行旁。形旁者，謂身形橫生，不正也；行旁
者，謂其宿世所行之行，偏邪不正也。）

<xa>地獄道</xa>
　　謂此獄在地之下，而有鑊湯劍樹等苦，是名地獄道。

<xa>慳心</xa>
　　謂眾生由此慳吝蔽覆於心，不能行於佈施；縱行佈施，亦不能以好物與人，是名慳心。

<xa>破戒心</xa>
　　謂眾生由貪瞋癡等煩惱，蔽覆於心，行於惡行，不能堅持禁戒，是名破戒心。

<xa>瞋恚心</xa>
　　謂眾生由嗔恨忿恚蔽覆於心，歷事對境，常懷惱害於他，而無忍辱之行，是名瞋恚心。

<xa>懈怠心</xa>
　　謂眾生由懈怠蔽覆於心，不能精進勤修聖道之行，是名懈怠心。

<xa>亂心</xa>
　　謂眾生由散亂蔽覆於心，妨於禪定，如風中燈，雖有光明，不能照物，是名亂心。

<xa>癡心</xa>
　　謂眾生由愚癡蔽覆於心，而無智慧，於一切事，皆不能知，受著邪法，不起正見，是名
<pb n="291"/>
癡心。

<xa>執想應染</xa>
　　謂於苦樂等境，不了虛無，妄起執著，與心相應，見、思煩惱之惑污其淨心，故名執相
應染，即是六粗中第三執取相、第四計名字相也。（見、思者，見即分別也。謂意根對法塵
，起諸邪見，故名見惑。思即思惟也，又貪染曰思。謂眼耳鼻舌身五根，貪愛色聲香味觸五
塵，而起想著，故名思惑。六粗者，智相、相續相、執取相、計名字相、起業相、業系苦相
也。）

<xa>不斷相應染</xa>
　　不斷，即相續也。謂於苦樂等境，與心相應，數數起念，相續不斷，故名不斷相應染，
即是六粗中第二相續相也。

<xa>分別智相應染</xa>
　　謂能分別世間、出世間諸法染淨，故云智也。此智分別，亦是法執，與心相應，故名分
別智相應染，即是六粗中第一智相也。

<xa>現色不相應染</xa>
　　現色者，謂依根本無明熏動淨心，令現境界之相，雖現境界之相，而根本無明最極微細
不與心王心所相應，故名不相應染，即是三細中第三現相也。（根本無明者，謂其能生見、
思等惑也。心王者，即第八識也。心所者，受想行也。三細者，業相、轉相、現相也。）

<xa>能見心不相應染</xa>
　　能見心者，謂根本無明動，故能令心有所見，雖令心有所見，而不與心王心所相應，故
名不相應染，即是三細中第二轉相也。

<xa>根本業不相應染</xa>
　　根本業者，即根本無明也。謂以無明力故，不覺心動，動即成業，雖動成業，而不與心
王心所相應，故名不相應染，即是三細中第一業相也。

<pb n="292"/>
<xa>貪著心</xa>
　　引取之心為貪，謂於六塵等順情之境，引取無厭，戀著不捨，故名貪著心。（六塵者，
色塵、聲塵、香塵、味塵、觸塵、法塵也。）

<xa>愛著心</xa>
　　貪取之心為愛，謂於六塵等順情之境而生愛慾，戀著不捨，故名愛著心。

<xa>嗔著心</xa>
　　忿怒之心為嗔，謂於一切違情之境，即起忿怒，不能捨去，故名嗔著心。

<xa>癡著心</xa>
　　迷惑之心為癡，謂於一切事理、諸法，無所明瞭，妄生邪見，執著不捨，故名癡著心。

<xa>欲著心</xa>
　　樂取之心為欲，謂於可愛之境，而起樂欲，戀著不捨，故名欲著心。

<xa>慢著心</xa>
　　自持輕他之心為慢，謂自持種姓高貴，有多才能，輕蔑於他，不能捨去，故名慢著心。

<xa>眼相應想</xa>
　　謂眼根對色時，與識相應，而起想念，是名眼相應想。

<xa>耳相應想</xa>
　　謂耳根聞聲時，與識相應，而起想念，是名耳相應想。

<xa>鼻相應想</xa>
　　謂鼻根聞香時，與識相應，而起想念，是名鼻相應想。

<xa>舌相應想</xa>
　　謂舌根嘗味時，與識相應，而起想念，是名舌相應想。
<pb n="293"/>

<xa>身相應想</xa>
　　謂身根覺觸時，與識相應，而起想念，是名身相應想。

<xa>意相應想</xa>
　　謂意根分別諸法之時，與識相應，而起想念，是名意相應想。

<xa>自性散亂</xa>
　　謂五識自性，馳逐外緣，乖於靜定，故名自性散亂。（五識者，眼識、耳識、鼻識、舌
識、身識也。）

<xa>外散亂</xa>
　　謂正修善時，於五欲境上，其心馳散，不能寂靜，故名外散亂。（五欲者，色慾、聲欲
、香欲、味欲、觸欲也。）

<xa>內散亂</xa>
　　謂修定時，發起沉掉，及於諸塵，而生味著，退失靜定，故名內散亂。（沉掉者，沉即
昏沉，掉即掉舉。謂動散也。）

<xa>相散亂</xa>
　　謂欲令他人信己有德，詐見修善之相，由此因緣，所修善法，漸更退失，故名相散亂。

<xa>粗重散亂</xa>
　　謂修善法時，起我、我所執，及我慢等邪見，由此邪執粗重力故，所修善法，永不清淨
，是名粗重散亂。（我者，於色受想行識五陰中，計有我也。我所者，即色身及財宅眷屬也
。）

<xa>作意散亂</xa>
　　謂或依餘乘，或依餘定，作意修習，不能證悟，發起散亂，是名作意散亂。（餘乘者，
謂人天乘也。餘定者，謂世間禪定也。）
<pb n="294"/>

<xa>智相</xa>
　　謂依三細中，第三境界相，不了自心所現，妄起分別染淨之相，於淨境則愛，於染境則
不愛，是名智相。（境界相，即三細中之現相也。）

<xa>相續相</xa>
　　謂依前智相，分別於愛境，則生樂，於不愛境，則生苦。覺心起念，相應不斷，是名相
續相。

<xa>執取相</xa>
　　謂依前相續緣念苦樂等境，心起著故，是名執取相。

<xa>計名字相</xa>
　　謂依前妄執，分別假名言說之相，是名計名字相。（假名者，虛假之名，謂依前執取相
上，更立假名也。已上四相，皆論起惑。）

<xa>起業相</xa>
　　謂依前名字，執取生著，造種種業，是名起業相。

<xa>業系苦相</xa>
　　苦即生死之苦也。謂業繫縛，則有生死逼迫之苦，不得自在，是名業系苦相。

<xa>貪惑</xa>
　　謂於五塵順情境上，引取無厭，昏迷不了，是名貪惑。（五塵者，色塵、聲塵、香塵、
味塵、觸塵也。）

<xa>嗔惑</xa>
　　謂於五塵違情境上，忿怒暴起，昏迷不了，是名嗔惑。

<xa>癡惑</xa>
<pb n="295"/>
　　謂於一切事理之法，無所分別，顛倒妄執，起諸邪見，昏迷不了，是名癡惑。

<xa>慢惑</xa>
　　謂我能他不能，我解他不解，因此起輕慢心，凌傲於人，昏迷不了，是名慢惑。

<xa>疑惑</xa>
　　謂無正信之心，於正法中，猶豫無決，昏迷不了，是名疑惑。

<xa>覺惑</xa>
　　謂無正知正見，而於五塵之境，常起惡覺，染愛生著，昏迷不了，是名覺惑。

<xa>色慾</xa>
　　謂若見青黃赤白及男女等色，無智愚人，不知其患，心生貪著，是名色慾。

<xa>形貌欲</xa>
　　謂若見端容美貌，無智愚人，不知其患，心生貪著，是名形貌欲。

<xa>威儀姿態欲</xa>
　　謂若見行步輕徐，舉止詳緩，揚眉頓臉，含笑嬌盈，無智愚人，不知其患，便生愛染，
是名威儀姿態欲。

<xa>言語音聲欲</xa>
　　謂若聞巧言美語，稱情適意，音聲清雅，歌詠讚歎，無智愚人，不知其患，便生愛著，
是名言語音聲欲。

<xa>細滑欲</xa>
　　謂男女身份，軟細滑澤等，無智愚人，不知其患，耽染沒溺，是名細滑欲。

<xa>人相欲</xa>
　　謂若男若女，必得所愛之人，互相貪染，是名人相欲。
<pb n="296"/>

<xa>貪煩惱</xa>
　　貪即貪愛。謂於五欲順情等境，求而未獲，愛而不捨，以不捨故，便起煩惱，故名貪煩
惱。（五欲者，色慾、聲欲、香欲、味欲、觸欲也。）

<xa>嗔煩惱</xa>
　　謂於五欲違情等境，即起瞋恚忿恨，纏結記憶在心，而生煩惱，故名嗔煩惱。

<xa>慢煩惱</xa>
　　慢即輕慢。謂自任其能，輕凌於他，起不敬心，傲慢結縛，而生煩惱，故名慢煩惱。

<xa>無明煩惱</xa>
　　謂於一切諸法，無所明瞭，故曰無明；以不了故，起貪瞋癡等煩惱，故名無明煩惱。

<xa>疑煩惱</xa>
　　猶豫不決為疑。謂因前無明不了，即起疑惑，以亂真心，或是或非，或善或惡，展轉纏
結，而生煩惱，故名疑煩惱。

<xa>不正見煩惱</xa>
　　謂因前疑心不了，所見不正，以不正故，遂起邪見，含藏結縛，而生煩惱，故名不正見
煩惱。

<xa>眼觸生愛</xa>
　　謂眼能觸，對一切世間所有青黃赤白等種種之色，貪愛不捨，是名眼觸生愛。

<xa>耳觸生愛</xa>
　　謂耳能觸，對一切世間所有絲竹歌詠等種種之聲，貪愛不捨，是名耳觸生愛。

<xa>鼻觸生愛</xa>
　　謂鼻能觸，對一切世間所有栴檀沉水等種種之香，貪愛不捨，是名鼻觸生愛。
<pb n="297"/>

<xa>舌觸生愛</xa>
　　謂舌能觸，對一切世間所有珍羞美饌等種種之味，貪愛不捨，是名舌觸生愛。

<xa>身觸生愛</xa>
　　謂身能觸，對男女身份柔軟細滑及世間所有種種上妙衣服等，貪愛不捨，是名身觸生愛
。

<xa>意觸生愛</xa>
　　謂意能觸，對一切世間所有色聲香味觸等種種之法，貪愛不捨，是名意觸生愛。

<xa>誑</xa>
　　誑，虛妄也。謂以不實之言，欺己欺人也。

<xa>諂</xa>
　　諂，佞也。謂以巧言取悅於人，使其親厚於己也。

<xa>憍</xa>
　　憍，慢也。謂重己輕人，而無謙讓之德也。

<xa>惱</xa>
　　惱，侵撓也。謂其無利樂之行，常懷侵撓之心，使人不安其所也。

<xa>恨</xa>
　　恨，怨恨也。謂有一言忤意，即起嗔忿之心，常懷怨恨也。

<xa>害</xa>
　　害，傷害也。謂無慈憫之心，而行慘毒之行，傷害於物也。

<xa>漏自性</xa>
<pb n="298"/>
　　謂六根對於六塵，而起貪瞋癡等煩惱諸惑，由惑造業，遂招三界生死，是則惑自性業為
有漏之因，是名漏自性。（六根者，眼根、耳根、鼻根、舌根、身根、意根也。六塵者，色
塵、聲塵、香塵、味塵、觸塵、法塵也。）

<xa>漏相屬</xa>
　　謂有漏之法，屬心、心所及眼等諸根相應而有，是名漏相屬。（心、心所者，心即第六
識心，心所即受想行也。）

<xa>漏所縛</xa>
　　謂有漏善法相續不斷，招後世生，是名漏所縛。（有漏善法，即天人所修，五戒十善等
法也。）

<xa>漏所隨</xa>
　　謂如在欲界天人生死中，亦為餘界諸有漏法之所隨逐，是名漏所隨。（餘界者，即十界
中修羅界、餓鬼界、畜生界、地獄界也。）

<xa>漏隨順</xa>
　　謂雖為有漏煩惱所隨，然能順於正道，抉擇對治，建立無漏，是名漏隨順。（無漏者，
謂不漏落三界生死也。）

<xa>漏種類</xa>
　　謂阿羅漢現世惑業雖已斷盡，尚餘有漏五蘊之身，亦由前世煩惱所起，是名漏種類。（
梵語阿羅漢，華言無學。五蘊者，色蘊、受蘊、想蘊、行蘊、識蘊也。）

<xa>依內現依</xa>
　　依內現依者，謂於一國土復現一切國土也。如成就品偈云：一一塵中難思剎，隨眾生心
普現前，一切剎海靡不周，如是方便無差別。是也。（剎，梵語具雲剎摩，華言土田，今略
言剎即國土也。）

<xa>正內現正</xa>
<pb n="299"/>
　　正內現正者，謂於一身中復現一切身也。如僧祇品偈云：於一微細毛端處，有不可說諸
普賢，如一毛端一切爾，如是乃至徧法界。是也。

<xa>正內現依</xa>
　　正內現依者，謂於一身中復現一切國土也。如經偈云：於一微細毛孔中，不可說剎次第
入，毛孔能受彼諸剎，諸剎不能徧毛孔。是也。

<xa>依內現正</xa>
　　依內現正者，謂於一切國土復現一切身也。如現相品偈云：一切剎土微塵數，常現身雲
悉充滿，普為眾生放大光，各雨法雨稱其心。是也。

<xa>依內現依正</xa>
　　依內現依正者，謂於國土微塵中，現無數佛身，復現一切佛剎。如現相品偈云：一一塵
中無量身，復現種種莊嚴剎。是也。

<xa>正中現正依</xa>
　　正中現正依者，謂於自身中即現諸佛之身，復現諸佛國土。如成就品偈云：一切剎土入
我身，所住諸佛亦復然，汝應觀我諸毛孔，我今示汝佛境界。是也。（所住諸佛，即現正也
。示佛境界，即現依也。）

<xa>動</xa>
　　動者，搖揚不安之謂。動有三相：一方獨動名動，四方俱動名遍動，八方齊動名普遍動
。

<xa>起</xa>
　　起者，自下漸高之謂。起有三相：一方獨起名起，四方俱起名遍起，八方齊起名普遍起
。

<xa>湧</xa>
　　湧者，忽然騰舉之謂。湧有三相：一方獨湧名湧，四方俱湧名遍湧，八方齊湧名普遍湧
<pb n="300"/>
。

<xa>震</xa>
　　震者，隱隱出聲之謂。震有三相：一方獨震名震，四方俱震名遍震，八方齊震名普遍震
。

<xa>吼</xa>
　　吼者，雄聲猛烈之謂。吼有三相：一方獨吼名吼，四方俱吼名遍吼，八方齊吼名普遍吼
。

<xa>擊</xa>
　　擊者，砰磕發響之謂。擊有三相：一方獨擊名擊，四方俱擊名遍擊，八方齊擊名普遍擊
。（砰，披萌切。磕，克合切。水激石曰砰，石相築曰磕。）

<xa>東湧</xa>
　　謂於世界東方而湧也。

<xa>西沒</xa>
　　謂於世界西方而沒也。

<xa>南湧</xa>
　　謂於世界南方而湧也。

<xa>北沒</xa>
　　謂於世界北方而沒也。

<xa>中湧</xa>
　　謂於世界中間而湧也。

<xa>邊沒</xa>
<pb n="301"/>
　　謂於世界邊際而沒也。

<xa>眼根</xa>
　　謂眼能於色境盡見諸色。瑜伽論云：能觀眾色。是也。

<xa>耳根</xa>
　　謂耳能聽聞眾聲。瑜伽論云：數由此故，聲至能聞。是也。

<xa>鼻根</xa>
　　謂鼻能嗅聞香氣。瑜伽論云：數由此故，能嗅於香。是也。

<xa>舌根</xa>
　　謂舌能嘗於食味。瑜伽論云：能嘗眾味，數發言論。是也。

<xa>身根</xa>
　　謂身為諸根之所依止。瑜伽論云：諸根積聚。是也。

<xa>意根</xa>
　　謂意於五塵境界，若好若惡，悉能分別也。（五塵者，色塵、聲塵、香塵、味塵、觸塵
也。）

<xa>眼根八百功德</xa>
　　謂眾生一身方位，具前後左右四方，若以一千二百功德定其數量，則四方各具三百之數
，共成一千二百。今眼根惟八百者，以眼但能見前方三百，左右各二百五十，共成八百之數
也。所謂三分言功，一分無德，故知眼根惟八百功德。

<xa>耳根千二百功德</xa>
　　謂耳能周聽，隨彼聲之動處，雖則有近有遠，耳若靜聽，則十方無遺，故知耳根圓滿一
千二百功德。

<pb n="302"/>
<xa>鼻根八百功德</xa>
　　謂鼻能嗅聞，通出入息，息出則能取香，息入則能聞香，出入之中無能，故曰而闕中交
，所謂三分言功，而缺中交一分之德，故知鼻根惟八百功德。

<xa>舌根千二百功德</xa>
　　謂舌能宣揚世間、出世間一切諸法，言說雖有限量，其理則無窮盡，此但論其言說，不
論嘗味，以其嘗味之功劣，言說之德勝，故知舌根圓滿一千二百功德。

<xa>身根八百功德</xa>
　　謂身能覺觸了知逆順苦樂之境，以其與物合時，則有知覺；與物相離，則不知覺，所謂
三分言功，一分無德，故知身根惟八百功德。

<xa>意根千二百功德</xa>
　　謂意根靜默，一切世間法、出世間法，無不包容，故知意根圓滿一千二百功德。（世間
法，即人天所修之法。出世間法，即三乘人所修之法。）

<xa>阿那律陀，無目而見</xa>
　　梵語阿那律陀，華言如意。謂其於過去世，以一食施辟支佛，感九十一劫受如意樂。增
一阿含經云：佛在給孤獨園為眾說法，那律於中眠睡，佛以偈呵曰：咄咄何為睡，螺獅蚌蛤
類，一睡一千年，不聞佛名字。那律聞已，達曉不眠，遂失眼根，獲天眼通。觀三千世界，
猶如掌果。故云：無目而見。（辟支，梵語具雲辟支迦羅，華言緣覺。掌果者，掌中之果也
。）

<xa>跋難陀龍，無耳而聽</xa>
　　梵語跋難陀，華言善歡喜。謂其能護國土，雨澤以時，瓶沙王年為一會以報之，百姓聞
皆歡喜故也。以其無耳能聽，故云無耳而聽。（梵語瓶沙，又云頻婆娑羅，華言模實，以身
模充實也。）

<xa>殑伽神女，非鼻聞香</xa>
　　梵語殑伽，華言天堂來，河名。謂此河源自雪山頂，無熱惱池流出故也。此女即主河之
<pb n="303"/>
神，遂以為名。以其無鼻能聞，故云非鼻聞香。

<xa>憍梵缽提，異舌知味</xa>
　　梵語憍梵缽提，華言牛呞。法華文句云：昔五百世，曾為牛王，牛若食後，常事虛噍。
蓋其餘報未除，舌嘗味時，亦事虛噍，故人稱為牛呞。以其異舌而能嘗味，故云異舌知味。

<xa>舜若多神，無身覺觸</xa>
　　梵語舜若多，華言虛空。即主空神也。纂要云：但無粗相之身，亦有微妙之色。經云：
如來光中，映令暫現，其質如風，以其無身，而能知觸。故云：無身覺觸。

<xa>摩訶迦葉，圓明瞭知，不因心念</xa>
　　梵語摩訶迦葉，華言大飲光。謂其修滅盡定，意根已滅，雖滅意根，而能了知一切諸法
。故云：圓明瞭知，不因心念。（滅盡定者，受想心滅，身證此定也。）

<xa>頭喻眼</xa>
　　頭喻眼者，謂龜以頭藏於甲中，以譬眾生收攝眼根，不令觀色，則不被一切色塵之所害
也。

<xa>前左足喻耳</xa>
　　前左足喻耳者，謂龜以前左足藏於甲中，以譬眾生收攝耳根，不令聞聲，則不被一切聲
塵之所害也。

<xa>前右足喻鼻</xa>
　　前右足喻鼻者，謂龜以前右足藏於甲中，以譬眾生收攝鼻根，不令嗅香，則不被一切香
塵之所害也。

<xa>後左足喻舌</xa>
　　後左足喻舌者，謂龜以後左足藏於甲中，以譬眾生收攝舌根，不令嘗味，則不被一切味
塵之所害也。

<pb n="304"/>
<xa>後右足喻身</xa>
　　後右足喻身者，謂龜以後右足藏於甲中，以譬眾生收攝身根，不令覺觸，則不被一切觸
塵之所害也。

<xa>尾喻意</xa>
　　尾喻意者，謂龜以尾藏於甲中，以譬眾生收攝意根，不令知法，則不被一切法塵之所害
也。

<xa>眼識</xa>
　　謂眼根若對色塵，即生眼識。眼識生時，但能見色，而未起分別也。

<xa>耳識</xa>
　　謂耳根若對聲塵，即生耳識。耳識生時，但能聞聲，而未起分別也。

<xa>鼻識</xa>
　　謂鼻根若對香塵，即生鼻識。鼻識生時，但能嗅香，而未起分別也。

<xa>舌識</xa>
　　謂舌根若對味塵，即生舌識。舌識生時，但能嘗味，而未起分別也。

<xa>身識</xa>
　　謂身根若對觸塵，即生身識。身識生時，但能覺觸，而未起分別也。

<xa>意識</xa>
　　謂意根若對法塵，即生意識。意識生時，即能於五塵之境，分別善惡好丑也。

<xa>淡味</xa>
　　淡，薄味也。味之淡者，是受諸味之體也。

<xa>鹼味</xa>
<pb n="305"/>
　　鹼，鹽味也。其性潤，能滋於肌膚，故味之調者，必以鹽為首。

<xa>辛味</xa>
　　辛，辣味也。其性熱，能暖腑藏之寒，故味之辣者為辛。

<xa>酸味</xa>
　　酸，酢味也。其性涼，能解諸味之毒，故味之酢者為酸。

<xa>甘味</xa>
　　甘，甜味也。其性和，能和脾胃。故味之甜者為甘。

<xa>苦味</xa>
　　苦，苦味也。其性冷，能解腑藏之熱，故味之冷者為苦。

<xa>眼入</xa>
　　謂眼根為識所依，能入於色，故名眼入。

<xa>耳入</xa>
　　謂耳根為識所依，能入於聲，故名耳入。

<xa>鼻入</xa>
　　謂鼻根為識所依，能入於香，故名鼻入。

<xa>舌入</xa>
　　謂舌根為識所依，能入於味，故名舌入。

<xa>身入</xa>
　　謂身根為識所依，能入於觸，故名身入。

<xa>意入</xa>
<pb n="306"/>
　　謂意根分別五塵，能入於法，故名意入。

<xa>色塵</xa>
　　謂青黃赤白之色，及男女形貌色等，是名色塵。

<xa>聲塵</xa>
　　謂絲竹環珮之聲，及男女歌詠聲等，是名聲塵。

<xa>香塵</xa>
　　謂旃檀沉水飲食之香，及男女身份所有香等，是名香塵。

<xa>味塵</xa>
　　謂種種飲食餚膳美味等，是名味塵。

<xa>觸塵</xa>
　　觸，即著也。謂男女身份柔軟細滑，及紗衣上服等，是名觸塵。

<xa>法塵</xa>
　　謂意根對前五塵分別好丑，而起善惡諸法，是名法塵。

<xa>小兒啼為力</xa>
　　謂小兒欲有所求，不能言語，唯事啼哭，故名小兒啼為力。

<xa>女人嗔為力</xa>
　　謂女人柔弱，有所爭說，必依瞋恚而起，故名女人嗔為力。

<xa>沙門忍為力</xa>
　　梵語沙門，華言勤息。謂沙門常以忍辱為心，而能御諸惡境，無所瞋恚，故名沙門忍為
力。

<pb n="307"/>
<xa>國王憍慢為力</xa>
　　謂國王威勢尊重，天下歸伏，故名國王憍慢為力。

<xa>羅漢專精為力</xa>
　　羅漢，梵語具雲阿羅漢，華言無學。謂羅漢修行精進勇猛，心不放逸，故名羅漢專精為
力。

<xa>諸佛慈悲為力</xa>
　　佛，梵語具雲佛陀，華言覺。謂佛運慈悲之心，弘益一切眾生，無所障礙，故名諸佛慈
悲為力。

<xa>正夢</xa>
　　正夢者，謂內心無所感動，而自形於夢也。

<xa>噩夢</xa>
　　噩夢者，謂因內心有所驚愕，而形於夢也。（噩韻會作愕。）

<xa>思夢</xa>
　　思夢者，謂因內心有所思惟，而形於夢也。

<xa>寤夢</xa>
　　寤夢者，謂因晝有所見，夜則形於夢也。

<xa>喜夢</xa>
　　喜夢者，謂因內心有所欣喜，而形於夢也。

<xa>懼夢</xa>
　　懼夢者，謂因內心有所怖懼，而形於夢也。

<xa>入息風</xa>
<pb n="308"/>
　　謂諸眾生處胎卵位時，先於[(齊-(月-一))/肉]中，有業風起，穿身成穴，如
藕根莖。復有外風漸從口鼻相續而入，名入息風。

<xa>出息風</xa>
　　謂入息風適至身內，有風續出，名出息風。

<xa>發語風</xa>
　　謂風從[(齊-(月-一))/肉]中生，流轉沖喉，鼓動唇舌，由此勢力，而能發聲
，名發語風。

<xa>除棄風</xa>
　　謂有別風，蠲內穢物，心生苦受，欲除棄之，以風引出，因此風力，令身安穩，名除棄
風。

<xa>隨轉風</xa>
　　謂有別風，遍隨身支諸毛孔轉，名隨轉風。

<xa>動身風</xa>
　　謂身動轉，皆屬於風，名動身風。

<xa>由受心斷壞故捨</xa>
　　謂心先受一切惡法，今或得戒得定，作是念言，我從今時，棄先所受，是名由受心斷壞
故捨。

<xa>由勢力斷壞故捨</xa>
　　謂由淨信力故，煩惱勢力自然斷壞，如弓放箭，勢力盡時便止，是名由勢力斷壞故捨。

<xa>由作業斷壞故捨</xa>
　　謂如所受惡法，作諸惡業，由改悔故，後更不作，是名由作業斷壞故捨。

<pb n="309"/>
<xa>由事物斷壞故捨</xa>
　　謂所施諸物，及所施為等事，皆悉斷壞無常，是名由事物斷壞故捨。

<xa>由壽命斷壞故捨</xa>
　　謂所依壽命，有斷壞故，是名由壽命斷壞故捨。

<xa>由善根斷壞故捨</xa>
　　謂起加行斷壞欲界一切非色善法，是名由善根斷壞故捨。（非色善法者，謂非色界善法
，乃欲界之善法。根斷即上生色界也。）

<xa>言論</xa>
　　謂以一切言說，抉擇是非，辯論得失，故名言論。

<xa>尚論</xa>
　　尚，高也，尊也。謂世間一切事理，隨所尊尚，隨所應聞，抉擇是非，辯論得失，故名
尚論。

<xa>諍論</xa>
　　諍，止也。謂以言論互止其失也。或因諸欲更相侵奪而起，或因身口惡行互相譏毀而起
，或因有無等見彼此執著而起，皆由未離欲界貪瞋癡惑，堅執縛著；更相發忿，而起斗諍，
興種種論，故名諍論。

<xa>譭謗論</xa>
　　謂人懷恨發憤，或以粗惡語，或以不遜語，或以不實語等，更相譭謗，故名譭謗論。

<xa>順正論</xa>
　　謂人隨順正法，為諸眾生研究義理，抉擇是非，令斷疑惑，故名順正論。

<xa>教導論</xa>
　　教，即教訓。導，即導引。謂抉擇是非，辯論得失，教導於人，令其開悟真實之智。心
<pb n="310"/>
未定者，令心得定；心已定者，令得解脫，故名教導論。

<xa>僧伽黎</xa>
　　梵語僧伽黎，華言合，又云重。謂割之合成而重疊也。此衣於說法時著。

<xa>郁多羅僧</xa>
　　梵語郁多羅僧，華言上著衣。謂加於安陀會之上也。此衣於入眾禮誦時著。

<xa>安陀會</xa>
　　梵語安陀會，華言中宿衣。謂於宿睡及作務時著。

<xa>漉水囊</xa>
　　會正記云：西方用白[疊*毛]，東土宜用密絹。若是生絹，小蟲直過，可取熟絹為之
。此護生之具，故比丘用之。（梵語比丘，華言乞士。）

<xa>缽多羅</xa>
　　梵語缽多羅，華言應器。發軫鈔云：應法之器也。謂體、色、量，三者皆須與法相應。
體有二，泥及鐵也。色者，熏作黑赤色，或孔雀咽色，鴿色。量者，大受三斗，小受一斗半
，故名應器。

<xa>尼師壇</xa>
　　梵語尼師壇，華言坐具，或云坐衣。業疏云：長四尺，廣三尺。是也。

<xa>毗婆屍佛</xa>
　　梵語毗婆屍，華言有四。以其如月圓智滿，則雲遍見。魄盡惑亡，則雲淨觀。既圓且淨
，則雲勝觀、勝見，是為七佛之首也。

<xa>尸棄佛</xa>
　　梵語尸棄，華言火，又云持髻。謂無分別智最為尊上，處於心頂也。過毗婆屍佛三十劫
後，而成正覺。（無分別智者，即根本智，謂為眾智之本也。）
<pb n="311"/>

<xa>毘舍浮佛</xa>
　　梵語毘舍浮，華言徧一切自在。謂煩惱斷盡，於一切處無不自在，而為莊嚴劫中千佛之
最後一佛也。（煩惱者，無明也。）

<xa>拘留孫佛</xa>
　　梵語拘留孫，華言所應斷。謂斷一切煩惱，永盡無餘。於賢劫中第九減劫，人壽減至六
萬歲時，出世成佛，為千佛首。

<xa>俱那含牟尼佛</xa>
　　梵語俱那含牟尼，華言金寂，謂金則明現，寂則無礙也。大智度論，又名迦那迦牟尼，
華言金僊人。謂身金色故也。人壽減至四萬歲時，於閻浮提出世成佛。（梵語閻浮提，華言
勝金洲。）

<xa>迦葉佛</xa>
　　迦葉，梵語具雲迦葉波，華言飲光。謂身光顯赫，能飲蔽一切光明故也。人壽減至二萬
歲時，出世成佛。

<xa>釋迦牟尼佛</xa>
　　梵語釋迦牟尼，華言能仁寂默。能仁是姓，寂默是字。以寂默故，不住生死。以能仁故
，不住涅槃。悲智雙運，利物無窮，故立此號也。人壽減至一百歲時，出世，為賢劫中第四
佛。

<xa>能破煩惱</xa>
　　破者，裂斷也。煩惱者，昏煩之法惱亂心神也。謂如來斷諸煩惱，乃至無明之惑，淨盡
無餘。故云能破煩惱。

<xa>能成就諸善法</xa>
　　謂如來於往昔無量劫中，恭敬父母和尚諸師上座，乃至修行六度，四無量等一切善法。
故云能成就諸善法。（劫，梵語具雲劫波，華言分別時節。六度者，一佈施、二持戒、三忍
<pb n="312"/>
辱、四精進、五禪定、六智慧也。四無量者，慈無量、悲無量、喜無量、捨無量之四心也。
）

<xa>善解諸法義</xa>
　　謂如來於無量劫中，修習信、進、念、定、慧善根，常為法利，不為食利，若讀若誦，
而於諸法義理，無不通達曉了。故云善解諸法義。（信進念定慧名為五根，亦名五力。謂信
則信於正道、助道之法。進則於正助之道，精進勤修也。念則觀想思念正助之道也。定則攝
心在定。慧則內性自照也。）

<xa>有大功德無能勝</xa>
　　謂如來於無量劫，常修出世間心，及出家心，無為之心，無諍訟心，而能成就無上大菩
提心。故云有大功德無能勝。（梵語菩提，華言道。）

<xa>有大名聞遍十方</xa>
　　謂如來能具十力，四無所畏，常樂我淨之德，大千世界無不聞知。故云有大名聞遍十方
也。（十力者、是處非處智力、過現未來業報智力、諸禪解脫三昧智力、諸根勝劣智力、種
種解智力、種種界智力、一切至處道智力、天眼無礙智力、宿命無漏智力、永斷習氣智力也
。四無所畏者，一切智無所畏、漏盡無所畏、說障道無所畏、說盡苦道無所畏也。常樂我淨
者，不遷不變，名常；離生死苦，名樂；自在，名我；惑盡，名淨也。）

<xa>能種種大惠施</xa>
　　謂如來於無量劫中，常為眾生而行佈施，乃至衣服珍寶，頭目髓腦，無所吝惜，故云能
種種大惠施。

<xa>無量阿僧祇劫吐女根</xa>
　　梵語阿僧祇劫，華言無數時。吐者，不受之義，即出離也。謂如來於初阿僧祇劫，尸棄
佛時，已離女身，永不復受。故云吐女根也。（梵語尸棄，華言火，又云持髻。）

<xa>身勝</xa>
　　謂如來身真金色，相好光明，而自莊嚴，一切無比，眾生樂見，無有猒足，是名身勝。
<pb n="313"/>

<xa>法住勝</xa>
　　謂如來既於諸法自得利益，住於真如法位，又復憐愍一切眾生，皆欲令其安住於此，與
己無異，是名法住勝。（真如法位者，謂一切諸法，皆以真如理性而為位也。）

<xa>智勝</xa>
　　謂如來所具智慧，無量無邊，非諸聲聞、緣覺所及，是名智勝。

<xa>具足勝</xa>
　　謂如來於行、命、戒、見四者，無不具足，非諸聲聞、緣覺所及。是名具足勝。（行者
，六度梵行，即佈施、持戒、忍辱、精進、禪定、智慧也。命者，清淨正命也。戒者，大小
戒品也。見者，清淨正見也。）

<xa>行處勝</xa>
　　謂如來所修百千三昧，九種大禪，一切勝行，具足圓滿，非諸聲聞、緣覺、菩薩所及，
是名行處勝。（梵語三昧，華言正定。九種大禪者、自性禪、一切禪、難禪、一切門禪、善
人禪、一切行禪、除煩惱禪、此世他世禪、清淨淨禪也。菩薩，梵語具雲菩提薩埵，華言覺
有情。）

<xa>不可思議勝</xa>
　　謂如來所有神通道力，萬行圓成，諸法具足，聲聞、緣覺、菩薩不能測其少分。是名不
可思議勝。

<xa>解脫勝</xa>
　　解脫者，離諸繫縛自在無礙也。謂如來一切煩惱惑業，淨盡無餘，自在無礙，超勝一切
，故名解脫勝。

<xa>身無上</xa>
　　謂如來以三十二相，八十種好，莊嚴其身，世出世間，無有超過其上，是名身無上也。
（三十二相者，足下安平相、千輻輪相、手指纖長相、手足柔軟相、手足縵網相、足跟滿足
<pb n="314"/>
相、足趺高好相、腨如鹿王相、手過膝相、馬陰藏相、身縱廣相、毛孔生青色相、身毛上靡
相、身金色相、身光面各一丈相、皮膚細滑相、七處平滿相、兩腋滿相、身如師子相、身端
直相、肩圓滿相、四十齒相、齒白齊密相、四牙白淨相、頰車如師子相、咽中津液得上味相
、廣長舌相、梵音深遠相、眼色如金精相、眼睫如牛王相、眉間白毫相、頂肉髻成相也。八
十種好，一指爪狹長、二手足指圓、三手足各等無差、四手足圓滿、五筋脈盤結、六兩踝深
隱、七行步正直、八行步威容齊整、九行步安平、十行步有儀、十一回身顧視、十二支節殊
勝、十三骨節交結、十四膝輪圓滿、十五隱處妙好、十六身支潤滑、十七身容敦肅、十八身
支堅固、十九身支安定、二十身相端嚴、二十一身有圓光、二十二腹形方正、二十三臍深右
旋、二十四臍厚妙相、二十五肌膚勻淨、二十六手掌充滿、二十七手文深長、二十八唇色紅
潤、二十九面門圓滿、三十舌相長廣、三十一發聲威震、三十二音韻美妙、三十三鼻高修直
、三十四諸齒方整、三十五諸牙明潔、三十六目廣清淨、三十七眼相修廣、三十八眼睫齊整
、三十九雙眉修長、四十雙眉綺靡、四十一雙眉高朗、四十二耳厚修長、四十三兩耳相好、
四十四容儀端麗、四十五額廣圓滿、四十六身份殊勝、四十七首發修長、四十八首髮香潔、
四十九首發齊整、五十首發堅固、五十一首發光滑、五十二身份堅實、五十三身體莊嚴、五
十四諸竅清淨、五十五身力充美、五十六身相嚴好、五十七面輪修廣、五十八顏貌舒泰、五
十九面顏光澤、六十身支嚴淨、六十一毛孔出香、六十二面門出香、六十三首相妙好、六十
四身毛纖柔、六十五法音圓辯、六十六頂相高妙、六十七指網分明、六十八行不履地、六十
九神力自持、七十威德遠震、七十一音聲和雅、七十二觀機說法、七十三一音演說、七十四
次第說法、七十五等觀有情、七十六先觀後作、七十七相好具足、七十八頂骨堅實、七十九
顏容奇妙、八十胸臆妙好。）

<xa>道無上</xa>
　　謂如來以慈悲之道，自利利他，度脫無量無邊諸天世人，世出世間無有超過其上，是名
道無上也。

<xa>見無上</xa>
　　謂如來以正戒、正見、正威儀、正命之法，成就其身。如此之見，世出世間，無有超過
其上，是名見無上也。

<xa>智無上</xa>
<pb n="315"/>
　　謂如來具法無礙智、義無礙智、辭無礙智、樂說無礙智，故能徧知一切諸法，辯說融通
，了無凝滯。世出世間，無有超過其上，是名智無上也。（法無礙者，謂通達諸法，分別無
滯也。義無礙者，謂了知諸法義理，通達無滯也。辭無礙者，謂於諸法義理，隨順眾生，為
其演說也。樂說無礙者，謂隨順眾生所樂聞法，而為說也。）

<xa>神力無上</xa>
　　謂如來神通之力，不可思議，世出世間，所有神力，無有超過其上，是名神力無上也。

<xa>斷障無上</xa>
　　謂如來能斷一切煩惱業障，永盡無餘。世出世間，無有超過其上，是名斷障無上也。

<xa>住無上</xa>
　　謂如來本住大寂滅定，而復有三種住，一者住聖人之位，二者多於天中住，三者多於淨
土中住。世出世間，無有超過其上，是名住無上也。

<xa>因語</xa>
　　謂如來於現在因中，說未來果。如雲眾生樂殺，乃至樂行邪見，以此為因，是人當受地
獄果報。若不樂殺生，乃至不行邪見，以此為因，是人當受天人果報，是名因語。

<xa>果語</xa>
　　謂如來於現在果中，說過去因。如雲貧窮眾生，顏貌丑陋，不得自在，此之果報，皆由
是人前世破戒嗔妒，無有慚愧之心，而為其因。若見眾生多財巨富，諸根完具，威德自在，
此之果報，皆由是人前世持戒、佈施、精勤、慚愧、無有嗔妒之意，而為其因，是名果語。

<xa>因果語</xa>
　　謂如來說眾生現在六入觸等之果，乃由過去之業為因。如來亦說六入觸等，能起惑業，
為未來之因，而招未來之果，是名因果語。（六入者，眼入色、耳入聲、鼻入香、舌入味、
身入觸、意入法也。）

<xa>喻語</xa>
<pb n="316"/>
　　謂如來說法，為眾生根鈍，非由譬喻，則不能領解。如師子王以喻佛身，乃至大象王、
大龍王、波利質多羅樹、七寶聚大海、須彌山、船師、導師若是等喻，皆名喻語。（梵語波
利質多羅，華言圓生，以其枝葉四布也。七寶者，金、銀、琉璃、玻黎、硨磲、碼瑙、赤真
珠也。梵語須彌，華言妙高。）

<xa>不應語</xa>
　　謂如來說法，必依真俗二諦之理。真則言一切法離性離相，皆即中道。俗則言世間、出
世間之法，法法宛然，不可斷滅。如是說者，無不於理相應。言不應者，如雲天地可合，河
不入海，如是等說，於理不應，故名不應語。

<xa>世流佈語</xa>
　　謂如來隨順眾生，凡所演說，即同世間流佈之語。如說男女大小車乘房舍，乃至城邑僧
坊之類，是名世流佈語。

<xa>如意語</xa>
　　謂如來於諸眾生，凡所教誡，悉如其意，方便而說。如雲我所訶責毀禁之人，令彼自責
，護持禁戒，乃至說諸眾生悉有佛性，為令不放逸故之類，是名如意語。

<xa>南行七步</xa>
　　南行七步者，示現欲為無量眾生作上福田故也。

<xa>西行七步</xa>
　　西行七步者，示現生盡，永斷老死，是最後身故也。

<xa>北行七步</xa>
　　北行七步者，示現已度諸有生死故也。

<xa>東行七步</xa>
　　東行七步者，示為眾生而作導首故也。

<pb n="317"/>
<xa>四維行七步</xa>
　　四維者，東南、東北、西南、西北也。四維行七步者，示現斷滅種種煩惱，四魔種性，
成於如來，應正徧知故也。（四魔者，天魔、陰魔、死魔、煩惱魔也。正徧知者，即如來十
號之一也。）

<xa>上行七步</xa>
　　上行者，謂升虛空而行也。上行七步者，示現不為不淨之物之所染污，猶如虛空故也。

<xa>下行七步</xa>
　　下行者，謂從虛空而下也。下行七步者，示現法雨滅地獄火，令彼眾生受安隱樂。為毀
禁戒者，示作霜雹，而能淨洗其故也。

<xa>第一處，菩提場</xa>
　　梵語菩提，華言道。謂佛在摩竭提國，阿蘭若菩提場中，始成正覺，於此處，說如來依
正果報法門，共六品經：一世主妙嚴品、二如來現相品、三普賢三昧品、四世界成就品、五
華藏世界品、六毗盧遮那品也。（梵語摩竭提，華言善勝，又云無惱。梵語阿蘭若，華言閑
靜處。菩提場者，如來成道之場也。）

<xa>第二處，普光明殿</xa>
　　普光明殿者，謂其殿眾寶所成，光明映照也。又佛於中說法，普放光明故也。此處凡三
番聚會，共說十八品經。初於此處說十信等法門，共六品經：一如來名號品、二四聖諦品、
三光明覺品、四菩薩問明品、五淨行品、六賢首品。次於此處說等覺法門，凡十一品經：一
十定品、二十通品、三十忍品、四阿僧祇品、五壽量品、六菩薩住處品、七佛不思議品、八
十身相海品、九如來隨好光明品、十普賢行品、十一如來出現品。後於此處說離世間法，即
經中離世間品也。

<xa>第三處忉利天</xa>
　　梵語忉利，華言三十三。即須彌山頂，帝釋所居之處也。此處說十住等法門，共六品經
：一升須彌山品、二山頂偈讚品、三十住品、四梵行品、五發心功德品、六明法品也。（梵
語須彌，華言妙高。帝釋，梵語釋提桓因，華言能天主。今言帝釋者，華梵雙舉也。）
<pb n="318"/>

<xa>第四處，夜摩天</xa>
　　梵語夜摩，華言善時。謂此天時時唱快樂故也。此處說十行等法門，共四品經：一升夜
摩天品、二夜摩偈讚品、三十行品、四十無盡藏品也。

<xa>第五處，兜率天</xa>
　　梵語兜率，華言知足。謂於五欲境上知止足故也。此處說十迴向等法門，共三品經：一
升兜率天品、二兜率偈讚品、三十迴向品也。（五欲者，色慾、聲欲、香欲、味欲、觸欲也
。）

<xa>第六處，他化天</xa>
　　他化者，諸欲樂境不勞自化，皆由餘天所化，而自在受用故也。此處說十地法門，即經
中十地品也。

<xa>第七處，逝多林</xa>
　　梵語逝多，華言勝林，即給孤獨園。此處說入法界法門，即經中入法界品也。（給孤獨
園者，即給孤長者，買只陀太子之園以奉佛也。）

<xa>大</xa>
　　大即常體得名，常遍為義。謂曠兼無際，體不變易，豎窮三際，橫亙十方也。（三際者
，即過去、現在、未來三世也。）

<xa>方</xa>
　　方即就法得名，軌持為義。謂雙持體相，十界常規，能令一切眾生師軌執而生解也。（
雙持體相者，體即是性，謂持性與相也。十界者，佛界、菩薩界、緣覺界、聲聞界、天界、
人界、修羅界、餓鬼界、畜生界、地獄界也。）

<xa>廣</xa>
　　廣即從用得名，包博為義。謂稱性而周，用無有盡，包容法界，普遍十方也。

<pb n="319"/>
<xa>佛</xa>
　　佛即就人得名，覺照為義。謂覺斯玄妙，開解一切，悟大夜之重昏，朗萬法之幽邃也。

<xa>華</xa>
　　華即從喻得名，感果嚴身為義。謂行敷榮，心華開覺，萬行圓成，眾德備體也。

<xa>嚴</xa>
　　嚴即功用得名，資妝為義。謂曠劫修成眾法，悉備資廣大之體，用妝真應之佛身也。（
劫，梵語具雲劫波，華言分別時節。）

<xa>經</xa>
　　經即能詮得名，貫攝為義。謂蘊無窮之性相，注無竭之湧泉，貫玄凝之妙義，攝無邊之
海會也。

<xa>大是心體</xa>
　　大即常也，遍也，體即心體也。謂此心體含容法界，稱性週徧，平等廣博，不變不遷，
無外無際。故云大是心體。

<xa>方是心相</xa>
　　方即方法，相即軌持也。謂無邊法相，恆沙性德，皆由此心軌持含攝。故云方是心相。

<xa>廣是心用</xa>
　　廣即包博，用即業用也。謂此心業用，廣博無際，而能出生萬法，應用無盡。故云廣是
心用。

<xa>佛是心果</xa>
　　佛即覺也，果即菩提之果也。謂能離諸煩惱，覺了萬法，具一切智，而得無上菩提，乃
是證此心之果，非從外得。故云佛是心果。（梵語菩提，華言道。）

<xa>華是心因</xa>
<pb n="320"/>
　　華即喻也，因即行也。謂以種種萬行之因華，皆由此心而能開覺。故云華是心因。

<xa>嚴是心功</xa>
　　嚴即莊嚴，功即功用也。謂能以萬行因華，莊嚴法身果體，皆由此心運用之功。故云嚴
是心功。

<xa>經是心教</xa>
　　經即能詮之名，教即言量也。謂於一文一句，諸法眾理，行布圓融地位法門，皆由此心
詮量該通。故云經是心教。

<xa>單人立題</xa>
　　單人者，如佛說阿彌陀等經是也。謂釋迦佛為能說之人，阿彌陀佛為所說之人。此經以
兩土果人立名，故云單人立題。（梵語釋迦，華言能仁。梵語阿彌陀，華言無量壽。兩土果
人者，釋迦佛為娑婆國土之果人，彌陀佛為極樂國土之果人也。）

<xa>單法立題</xa>
　　單法者，如大般涅槃等經是也。謂大般涅槃以法立名，故云單法立題。（梵語般涅槃，
華言滅度。謂大患永滅，超度生死，是究竟之法也。）

<xa>單譬立題</xa>
　　譬者，比喻之義。如梵網等經是也。謂梵網以譬喻立名，故云單譬立題。（梵網者，謂
梵天寶網，其目不同，以譬戒律之目，亦各各不同也。）

<xa>人法立題</xa>
　　人法者，如文殊問般若等經是也。謂文殊是人，般若是法，以二者合言，故云人法立題
。（文殊，梵語具雲文殊師利，華言妙德。梵語般若，華言智慧。）

<xa>法譬立題</xa>
　　法譬者，如妙法蓮華等經是也。謂妙法是法，蓮華是譬，以二者合言，故云法譬立題。

<pb n="321"/>
<xa>人譬立題</xa>
　　人譬者，如如來師子吼等經是也。謂如來是人，師子是譬，以二者合言，故云人譬立題
。

<xa>具足立題</xa>
　　具足者，如大方廣佛華嚴等經是也。謂大方廣是法，佛是人，華嚴是譬也，以三者具足
，故云具足立題。

<xa>火宅喻</xa>
　　火譬眾生五濁等苦，宅譬三界。謂三界眾生，為五濁八苦之所煎逼，而不得安隱。猶大
宅被火所燒，而不能安居。故以火宅為喻也。（五濁者，劫濁、見濁、煩惱濁、眾生濁、命
濁也。三界者，欲界、色界、無色界也。八苦者，生苦、老苦、病苦、死苦、愛別離苦、怨
憎會苦、求不得苦、五陰盛苦也。）

<xa>窮子喻</xa>
　　謂二乘之人，無大乘功德法財之所莊嚴，猶貧窮之子，缺乏衣食之資，以活身命。故以
窮子為喻也。（二乘者，聲聞乘、緣覺乘也。大乘功德法財者，即六度萬行也。）

<xa>藥草喻</xa>
　　藥草者，譬三乘人根性也。草有三種，謂小草、中草、大草。小草喻天人。中草喻聲聞
、緣覺。大草喻藏教菩薩。藥草雖有大小不同，若蒙雲雨沾潤，皆得敷榮郁茂，能治眾病。
以喻三乘之人，根器雖高下不同，若蒙如來慈雲法雨潤澤，則能成大醫王，普救群品。故以
藥草為喻也。（三乘者，聲聞乘、緣覺乘、菩薩乘也。）

<xa>化城喻</xa>
　　無而忽有名化；防非禦敵名城。以喻涅槃能防見、思之非，御生死之敵也。謂如有人欲
至寶所，而於中途退還，有聰慧導師，權化作城，暫止息，然後令其得至寶所。以譬二乘之
人，初聞大教，中即忘失，流轉生死。故世尊權設方便，令其先斷見、思煩惱，而暫證真空
涅槃，以為穌息；然後到於究竟寶所。故以化城為喻也。（梵語涅槃，華言滅度。見、思者
，謂意根對法塵起諸分別曰見；眼耳鼻舌身五根，對色聲香味觸五塵，起諸貪愛，曰思也。
<pb n="322"/>
寶所者，喻實相之理，即究竟大涅槃也。）

<xa>衣珠喻</xa>
　　衣珠者，衣中之珠也。謂如有人至親友家，醉酒而臥；親友即以寶珠，係其衣內，而不
覺知，自受貧苦。後因親友告言：汝身衣內，自有無價寶珠，何為衣食乃至如是？其人於是
得珠，受用無極。以喻二乘之人，昔於大通佛所，曾下大乘之種，因無明所覆，不能覺了。
後因如來方便開示，遂乃得證大乘之果，利樂無窮。故以衣珠為喻也。

<xa>髻珠喻</xa>
　　髻珠者，輪王髻中之珠也。輪王喻如來，髻喻二乘權教，珠喻一乘實理。珠在髻中，猶
實理為權所隱也。此謂如來於法華會上，開權顯實，授記二乘，而得作佛。猶輪王解髻中之
珠，以與功臣。故以此為喻也。

<xa>醫子喻</xa>
　　醫喻如來。子喻三乘人也。謂諸子無知，飲他毒藥，心即狂亂，父設方便，令服好藥，
以瘥其病。此譬三乘之人，信受權教，不得正道，如來設諸方便，令服大乘法藥，速除苦惱
，無復眾患。故以醫子為喻也。

<xa>在內</xa>
　　在內者，謂阿難因佛征問心目所在，阿難答云：心居身內，目在於外。佛遂問云：汝心
若在身內，則應先見身中心肝脾胃等物，然後能見外境。若不先見身中之物，汝心豈在身內
。故云：汝言覺了能知之心，住在身內，無有是處。

<xa>在外</xa>
　　在外者，謂阿難被佛征心非內，則又計之於外，故以燈光譬之。謂眾生心在身外，不見
身中。如燈光在室外不能照於室內也。佛又問云：汝心若在身外，則身心兩異，各不相知。
若相知者，云何在外。故云汝言覺了能知之心，住在身外，無有是處。

<xa>潛根</xa>
　　潛根者，謂阿難被佛征心非外，則又計為潛伏根裡。（根，謂眼根。）故以琉璃籠眼為
<pb n="323"/>
喻，謂眼合於心，如琉璃籠於眼上，若眼見物時，心即隨能分別，無有障礙。如琉璃合眼，
不礙於見物也。佛乃責其法喻不齊，汝若以琉璃喻眼，則眼亦可見眼，若可見，即同於境矣
。眼若同境，則心境各異。豈可雲心潛伏根內，隨即分別耶？故云汝言覺了能知之心，潛伏
根裡，無有是處。

<xa>在闇內</xa>
　　在闇內者，謂阿難被佛征詰心不在根裡。則又計云：諸眾生身腑藏在中，竅穴居外。如
我今者，開眼見明，為見外。閉眼見暗，為見內。佛乃問其汝當閉眼見暗之時，此暗境界與
眼對否？若與眼對，暗在眼前，云何成內。若不對者，云何成見。故云：汝言見暗，名見內
者，無有是處。

<xa>隨所合處</xa>
　　隨所合處者，謂阿難被佛征詰，不在暗內，則又計之。隨所合處，心則隨有。佛乃問云
：汝言隨所合處，心隨有者，是心無體，則無所合；心若有體，則汝以手自挃其身，汝心必
能知覺。此知覺心為復內出，為從外來。若於內出，則見身中；若從外來，先合見面。既非
內外，則無出入，出入既無，體性何有？若無有體，誰為隨合。故云隨所合處，心隨有者，
無有是處。

<xa>在中間</xa>
　　在中間者，謂阿難被佛征詰，心非隨所合處而有。則又計心在於根塵中間。佛又問云：
汝心若在根塵之中，此之心體為復兼於根塵，為不兼於根塵，若兼於根塵，則根有知而塵無
知，成敵兩立，云何為中。若不兼者，不屬根塵，即無體性，中何有相。故云當在中間，無
有是處。（成敵兩立者，謂根與塵而成敵對，有知與無知而成兩立也。）

<xa>無著</xa>
　　無著者，謂阿難被佛征詰，心不在中間。則又計之，一切無著，名之為心。佛又問云：
汝言不著名為心者，如世間虛空水陸飛行，一切物象，汝心不著。此等物象，為有為無。若
言無者，則同龜毛兔角，云何更有不著之物，而言不著。若言有者，物在則心亦在，云何無
著。故云一切無著，名覺知心，無有是處。

<pb n="324"/>
<xa>緣大</xa>
　　謂菩薩修行大乘之法，由無量修多羅，廣大法義，而以為緣，故名緣大。（菩薩，梵語
具雲菩提薩埵，華言覺行情。梵語修多羅，華言契經。）

<xa>行大</xa>
　　謂菩薩修行大乘，既能自利，復能利他。自利利他，妙行具足，故名行大。

<xa>智大</xa>
　　謂菩薩修行大乘，常以智慧觀察，了知人法無我；於一切境，善能分別，故名智大。

<xa>勤大</xa>
　　謂菩薩修行大乘，由曠大劫來，發廣大心，精修無間，期登聖果，成就菩提，故名勤大
。（劫，梵語具雲劫波，華言分別時節。梵語菩提，華言道。）

<xa>巧大</xa>
　　謂菩薩修行大乘，由善巧方便，化導於他，不捨生死，垂形諸趣，於生死中，去住自在
，故名巧大。

<xa>畏大</xa>
　　畏，即無所畏也。謂菩薩修行大乘，智力內充，明瞭決定，於大眾中廣說一切法義，既
決定無失，則無所恐懼，故名畏大。

<xa>事大</xa>
　　謂菩薩修行大乘，為令一切眾生，了其大事因緣，故數數示現世間，演大妙法，入大涅
槃，故名事大。（梵語涅槃，華言滅度。）

<xa>時節善</xa>
　　謂法華一經，具乎序、正、流通三分。即初善、中善、後善也。蓋如來演說圓頓一乘之
法，雖該序、正、流通，皆是當機得益之時，是名時節善。

<pb n="325"/>
<xa>義善</xa>
　　謂法華一經所說之法，其義深遠，即是頓教了義之理，非聲聞、緣覺所能測其邊底，是
名義善。

<xa>語善</xa>
　　謂法華一經所說之法，其語巧妙，乃如來金口梵音，會理直說，菩薩之心，無不歡喜，
即圓頓一乘妙教之文，是名語善。

<xa>獨一善</xa>
　　謂法華一經所說之法，純一無雜，獨為菩薩，不共二乘，即圓頓一乘妙教，是名獨一善
。（二乘者，聲聞乘、緣覺乘也。）

<xa>圓滿善</xa>
　　謂法華一經所說之法，具明世間、出世間滿足之理，即圓頓一乘妙教，是名圓滿善。

<xa>調柔善</xa>
　　謂法華一經所說之法，清淨潔白，唯談中道之理，而無空假二邊，瑕穢之相，即圓頓一
乘妙教，調和柔順，是名調柔善。

<xa>無緣慈善</xa>
　　謂法華一經所說之法，備有梵行之相，即無緣慈也。言無緣者，心不攀緣一切眾生，而
於一切眾生自然現益，是名無緣慈。

<xa>集性自性</xa>
　　集，即聚也。其性自性，乃是萬善聚集之因也，此約聖而論。故經云：即三世如來性自
性第一義心也。

<xa>性自性</xa>
　　謂由前第一義心所集萬善之因，各有自性存於內故，是名性自性。

<pb n="326"/>
<xa>相性自性</xa>
　　覽而可別曰相。謂由前第一義心所集萬善之因，各有自相形於外故，是名相性自性。

<xa>大種性自性</xa>
　　大種，即地、水、火、風四大之種子也。無處不有，故名為大。言大種性自性者，謂四
大種各有自性也。大種本通凡聖，今約聖報而言，即此大種性自性，是法性五陰之果，是名
大種性自性。（五陰者，色陰、受陰、想陰、行陰、識陰也。言法性五陰者，謂如來轉生死
五陰而成法性五陰，蓋即色是真常之色，乃至即識是真常之識是也。）

<xa>因性自性</xa>
　　因即能生為因。謂前所證大種之果，必有所起之因，即是第一義因心也，是名因性自性
。

<xa>緣性自性</xa>
　　緣，即緣助。謂證第一義自性果德，雖由因心，須假眾緣助顯而成，是名緣性自性。（
因心者，即因中智慧之心也。眾緣者，即萬行也。）

<xa>成性自性</xa>
　　成，即成就。謂因、緣合而成果也。蓋成就如來第一義果德之性，是名成性自性。

<xa>相空</xa>
　　謂一切諸法之性，自他共離之相皆空，是為相空。（一切性者，即自他共離之四性也。
謂如計一念心從根生即自性，從塵生即他性，根塵合生即共性，離根塵生即離性，於此四性
之相，皆不執著，是名皆空。）

<xa>性自性空</xa>
　　謂於當念觀一切所生之法，悉由因緣和合而成，本無自生之性，是為性自性空。

<xa>行空</xa>
　　謂五陰之身，本無有我，亦無我所。眾生不了，執陰成我，從我起行。若能順性推求，
<pb n="327"/>
則五陰之法，了不可得，是為行空。（五陰者，色陰、受陰、想陰、行陰、識陰也。我者，
謂於五陰中強立主宰，執之為我也。我所者，即五陰之身是也。）

<xa>無行空</xa>
　　謂不離前所作行，而能了達諸陰展轉緣起，無有自性可得，亦無所作之行，是為無行空
。

<xa>一切法離言說空</xa>
　　謂一切法皆是妄想而成，本無自性，離諸言說，是為一切法離言說空。

<xa>第一義聖智大空</xa>
　　謂佛自覺聖智，能空一切見過習氣，所空既空，能空亦空，是為第一義聖智大空。（自
覺聖智者，佛所證第一義心也。見過者，一切見惑之過失也。習氣者，即見過餘習之氣分也
。）

<xa>彼彼空</xa>
　　謂彼外道所計之空，但能空於彼，而不能空於此，是為彼彼空。（空於彼而不能空於此
者，謂能空於境，而不能空於心也。）

<xa>心境界</xa>
　　謂中道之理無二無別，即諸佛、菩薩心之所造至極之處，是名心境界。

<xa>慧境界</xa>
　　謂至極之理心既能造，即發通明慧性，以此慧性分明照了，是名慧境界。

<xa>智境界</xa>
　　謂既發慧明，則成智用，智力現前，於一切法無所不知，是名智境界。

<xa>見境界</xa>
　　謂智用既成，則發正見，正見現前，則無諸邪妄，是名見境界。
<pb n="328"/>

<xa>超二見境界</xa>
　　謂正見現前，則能超過斷、常二見，是名超二見境界。（斷、常二見者，謂外道妄計此
身滅已，再不更生，是名斷見。復計此身滅已，後當更生，是名常見也。）

<xa>超子地境界</xa>
　　子地，即登地菩薩，等視眾生，猶如一子，謂諸佛菩薩，能以第一義心，發明智慧，正
見現前，則超於十地，而成正覺，是名超子地境界。（十地者，歡喜地、離垢地、發光地、
焰慧地、難勝地、現前地、遠行地、不動地、善慧地、法雲地。菩薩得證此地，能發生佛法
，故言地也。）

<xa>如來自到境界</xa>
　　謂諸如來，以性自性第一義心，成就世間、出世間上上之法，是名如來自到境界。（如
來性自性者，性即不遷不變之義，謂如來以此之性，而為自性也。成就世間、出世間者，世
間即示同人法而化他也。出世間即同聲聞、緣覺、菩薩之三乘也。上上法者，唯佛與佛能究
竟自到也。）

<xa>流轉真如</xa>
　　流轉，即運動之義。真如者，真名不偽，如名不異也。謂諸眾生造作一切行業，流轉生
死，而真如之體，本無動搖，然亦不妨隨緣轉變。論云：一切行無先後性。是也。（無先後
性者，謂於一切行業，不離真如之理性故也。）

<xa>實相真如</xa>
　　無虛妄相，故名實相。謂一切法中，無人、法二執也。人執者，於諸法中計著假名，執
以為我。法執者，於五陰身執為實法，計我所有。若能了此二執皆空，即是實相真如之理也
。論云：一切法，補特伽羅無我性及法無我性。是也。（五陰者，色陰、受陰、想陰、行陰
、識陰也。梵語補特伽羅，華言人，又云數取趣。）

<xa>唯識真如</xa>
　　識，即心也。謂一切行業皆由識心而起，而此識心，全由真如之理變現，是名唯識真如
<pb n="329"/>
。論云：了別一切行，唯是識性。是也。

<xa>安立真如</xa>
　　安立，即建立之義。謂如來所說一切眾生色身業行有為之法，迷真逐妄，受生死苦，皆
依真如之體建立，是名安立真如。論云：我所說諸苦聖諦。是也。（苦聖諦者，聖，正也。
諦，即審實不虛之義。謂諦了生死實是苦也。）

<xa>邪行真如</xa>
　　謂如來所說一切煩惱妄惑邪行之法，雖是邪妄，不離真如之體，是名邪行真如。論云：
我所說諸集聖諦。是也。（集聖諦者，集，即招集之義。謂惑業招集生死之苦也。）

<xa>清淨真如</xa>
　　清淨者，不垢不染之義。謂如來所說涅槃清淨寂滅之理，本無染污，是名清淨真如。論
云：我所說諸滅聖諦。是也。（梵語涅槃，華言滅度。滅聖諦者，謂滅生死之苦，而證涅槃
寂滅之樂也。）

<xa>正行真如</xa>
　　謂如來所說一切道品正行之法，皆依真如理體而立，是名正行真如。論云：我所說諸道
聖諦。是也。（道品者，即三十七道品。總而言之，不出戒、定、慧也。道聖諦者，道即能
通之義，謂修道品而能通至涅槃也。）

<xa>菩提</xa>
　　梵語菩提，華言道。即諸佛所得清淨究竟之理也。以其無滅無生，不變不遷，是為常住
果。

<xa>涅槃</xa>
　　梵語涅槃，華言滅度。即如來所證究竟法身之果。以其無滅無生，不遷不變，是為常住
果。

<xa>真如</xa>
<pb n="330"/>
　　離妄曰真，不異曰如。即諸佛所證真實無妄之德，以其無滅無生，不遷不變，是為常住
果。

<xa>佛性</xa>
　　佛性者，覺性也。即諸佛所證真覺湛明之性，無染無淨，離過絕非，以其無滅無生，不
遷不變，是為常住果。

<xa>庵摩羅識</xa>
　　梵語庵摩羅，華言清淨，又云白淨無垢。此識即諸佛清淨本源心體，湛若太虛，纖塵不
立，非生死之所拘，非涅槃之能寂，以其無滅無生，不遷不變，是為常住果。

<xa>空如來藏</xa>
　　空如來藏者，含攝萬法而無所積聚也。即諸佛所證清淨法身之體，煩惱蕩盡，應用無窮
，以其無滅無生，不遷不變，是為常住果。

<xa>大圓鏡智</xa>
　　大圓鏡智者，洞照萬法，無所不知，即諸佛所得本有圓明覺照之智。應物無跡，體不動
搖，以其無滅無生，不遷不變，是為常住果。

<xa>捷辯</xa>
　　謂菩薩智慧，通達諸法，名字分別無滯，捷如影響，故名捷辯。（菩薩，梵語具雲菩提
薩埵，華言覺有情。）

<xa>迅辯</xa>
　　謂菩薩明於事理，心無疑暗，善赴機緣，隨問即答，語言迅疾，猶若懸河，故名迅辯。

<xa>應辯</xa>
　　謂菩薩以一切文字名義，莊嚴種種法語，應時應機，無有差異，隨其所問，應答無窮，
故名應辯。

<pb n="331"/>
<xa>無疏謬辯</xa>
　　謂菩薩隨一切眾生根性，所樂聞法而為說之。皆契真理，無有差失，故名無疏謬辯。

<xa>無斷盡辯</xa>
　　謂菩薩於一字中能說一切字，一語中能說一切語，一法中能說一切法，相續連環不斷，
故名無斷盡辯。

<xa>多豐義味辯</xa>
　　謂菩薩能知名數事理，其義無礙，其味無窮，答問辯說，皆無有量，故名多豐義味辯。

<xa>最上妙辯</xa>
　　謂菩薩所說諸法，分別明瞭，清徹遠聞，聲如頻伽，眾生樂聽，最勝無比，故名最上妙
辯。（頻伽，梵語具雲迦陵頻伽，華言妙聲鳥。）

<xa>三摩呬多</xa>
　　梵語三摩呬多，華言等引。遠離沉掉，曰等；發生功德，曰引。謂能修此定，則離諸煩
惱，而引發勝妙功德也。（沉，即昏沉。掉，即掉舉，謂動也。）

<xa>三摩地</xa>
　　梵語三摩地，華言等持，又云正心行處。謂眾生心行，從無始來，常曲不直，能修此定
，心則端直，安住一境而不動也。

<xa>三摩缽底</xa>
　　梵語三摩缽底，華言等至。謂能修此定，正受現前，大發光明，慶快殊勝，處染不染，
無有退轉也。

<xa>馱那演那</xa>
　　梵語馱那演那，華言靜慮。謂澄神息慮，專思寂想也。

<xa>質多翳迦阿羯羅多</xa>
<pb n="332"/>
　　梵語質多翳迦阿羯羅多，華言心一境性。謂攝心一境，策勵正勤而修習也。

<xa>奢摩他</xa>
　　梵語奢摩他，華言止。謂止息諸根惡不善法，能滅一切散亂煩惱故也。

<xa>現法樂住</xa>
　　現法樂住者，謂修習禪定，離一切妄想，身心寂滅，現受法喜之樂，而安住不動也。（
法喜者，謂因聞法而得歡喜也。）

<xa>五停心</xa>
　　停，止也，住也。心，即慮知心也。謂眾生多貪者，以不淨觀治之。多嗔者，以慈悲觀
治之。多散者，以數息觀治之。愚癡者，以因緣觀治之。多障者，以念佛觀治之。修此五法
，能止住五種妄心，故名五停心。（因緣觀者，謂觀十二因緣也。）

<xa>別相念</xa>
　　別，謂各別。相，謂行相，念，即觀也。謂四念處，觀身不淨，觀受是苦，觀心無常，
觀法無我。四種行相，各別不同，故名別相念。

<xa>總相念</xa>
　　總相者，以身受心法，四種一念俱觀。如觀身不淨，則知受心法皆不淨。乃至觀法無我
，則知身受心亦無我，故名總相念。

<xa>暖位</xa>
　　暖者，從喻立名。以前別相、總相、念處觀於四諦之境，能發相似之解，伏煩惱惑，得
佛法氣分。猶如鑽木求火，火雖未現，先得暖氣，故名暖位。（四諦者，苦諦、集諦、滅諦
、道諦也。相似解者，謂於真空之理，雖未真證，已有相似之解也。）

<xa>頂位</xa>
　　頂者，謂修四諦法所得相似之解，轉復增勝，定觀分明，在於暖位之上。如登山頂，觀
望四方，悉皆明瞭，故名頂位。
<pb n="333"/>

<xa>忍位</xa>
　　忍者，忍可也。謂由前所得相似之解，增進善根，於四諦境，堪忍樂欲，故名忍位。

<xa>世第一位</xa>
　　世，即世間也。謂修四諦行，至此漸見法性，將入初果，雖未得於聖道，而於世間稱為
第一，故名世第一位。（初果，即須陀洹果也。）

<xa>擇法覺分</xa>
　　擇，即揀擇。謂用智慧觀察諸法之時，善能簡別真偽，而不謬取虛偽之法，故名擇法覺
分。

<xa>精進覺分</xa>
　　不雜名精，無間名進。謂修諸道法之時，善能覺了不行無益苦行，而於真正法中，常能
用心專一，無有間歇，故名精進覺分。

<xa>喜覺分</xa>
　　喜，即歡喜。謂心契悟真法，得歡喜時，善能覺了此喜不從顛倒法生，住真法喜，故名
喜覺分。

<xa>除覺分</xa>
　　除，即斷除。謂斷除諸見煩惱之時，善能覺了，除去虛偽之法，增長真正善根，故名除
覺分。

<xa>捨覺分</xa>
　　捨，即捨離。謂捨離所見念著之境，善能覺了虛偽不實，永不追憶，故名捨覺分。

<xa>定覺分</xa>
　　定，即禪定。謂發禪定之時，善能覺了諸禪，不生煩惱妄想，是名定覺分。

<pb n="334"/>
<xa>念覺分</xa>
　　念，即思念。謂修諸道法之時，善能覺了，常使定慧均平。若心昏沉之時，當念用擇法
精進喜三覺分，觀察諸法，令不昏沉；若心浮動之時，當念用除覺分除身口之過非，用捨覺
分捨於觀智；用定覺分入正禪定，攝其散心，令不浮動，是名念覺分。

<xa>知法</xa>
　　知法者，謂知十二部經能詮之法也。（十二部經者，一契經、二重頌、三諷頌、四因緣
、五本事、六本生、七希有、八譬喻、九論議、十自說、十一方廣、十二授記也。）

<xa>知義</xa>
　　知義者，謂知十二部經中，一切文字語言所詮之義理也。

<xa>知時</xa>
　　知時者，謂善知如是時中，任修寂靜。如是時中，任修精進。如是時中，任修捨定。如
是時中，任供養佛。如是時中，任供養師。如是時中，任修佈施忍辱，乃至般若等也。（任
者，堪也，當也。）

<xa>知足</xa>
　　知足者，謂於飲食、衣藥、行、住、坐、臥、睡寤、語默之類，常知止足也。

<xa>知自</xa>
　　知自者，謂自知我有如是信、如是戒、如是多聞、如是捨、如是慧、如是正念、如是善
行，皆悉明瞭也。

<xa>知眾</xa>
　　知眾者，謂知如是等是剎利眾、婆羅門眾、居士眾、沙門眾，應知是眾，如是行來、如
是坐起、如是說法、如是問答，皆悉明瞭也。（剎利，梵語具雲剎帝利，華言田主，王種也
。梵語婆羅門，華言淨行。梵語沙門，華言勤息。）

<xa>知人尊卑</xa>
<pb n="335"/>
　　知人尊卑者，人有二種：一者信，二者不信。信者為善人，知其為尊。不信者為惡人，
知其為卑。又如二乘之人，但能自度，不能度人，知其為卑。若菩薩之人，不願自度，但求
度他，而能以慈悲之心，利益安樂一切眾生，則知其為尊也。（二乘者，聲聞乘、緣覺乘也
。）

<xa>戒淨華</xa>
　　戒淨華者，謂攝律儀等戒，即正語、正業、正命也。謂二乘持守戒法，攝身口意業，若
戒行清淨，則道果自成也。（攝律儀者，謂一切戒法，無不聚攝也。正語、正業、正命者，
即身口意三業也。正，即不邪也。若三業不邪，則戒體清淨矣。）

<xa>心淨華</xa>
　　心淨華者，即精進、正念、正定也。謂二乘修習禪定，當精勤正念。若內心清淨，則道
果自成也。

<xa>見淨華</xa>
　　見淨華者，即正見、正思惟也。謂二乘修無漏行，常正思惟，則正見現前。若所見清淨
，則道果自成也。

<xa>斷疑淨華</xa>
　　斷疑淨華者，即見道也。謂初果須陀洹修無漏行觀，斷除疑惑，見道分明，則內心清淨
，道果自成也。（梵語須陀洹，華言預流。疑惑即見惑，謂意根對法塵，起諸分別也。）

<xa>分別淨華</xa>
　　分別淨華者，謂二果斯陀含，三果阿那含，修無漏行，斷除思惑，於真空理善能分別，
則內慧清淨，道果自成也。（梵語斯陀含，華言一來。梵語阿那含，華言不來。思惑者，謂
眼耳鼻舌身五根，對色聲香味觸五塵，起諸貪愛也。）

<xa>行淨華</xa>
　　行淨華者，謂二果、三果，修無漏行，斷除思惑，則智見分明，慧行清淨，道果自成也
。
<pb n="336"/>

<xa>涅槃淨華</xa>
　　梵語涅槃，華言滅度。涅槃淨華者，即無學道也。謂四果阿羅漢既斷見、思二惑，無法
可學，知見清淨，則涅槃之果自成也。

<xa>信財</xa>
　　信即信心。謂信能決定受持正法，以為成佛之資，故名信財。

<xa>進財</xa>
　　進即精進。謂未能見真諦理，而一心精進求出離道，以為成佛之資，故名進財。

<xa>戒財</xa>
　　戒即戒律。謂戒為解脫之本，能防身口意之非，止身口意之惡，以為成佛之資，故名戒
財。

<xa>慚愧財</xa>
　　慚者，慚天。愧者，愧人。謂既能慚愧，則不造諸惡業，以為成佛之資，故名慚愧財。

<xa>聞財</xa>
　　聞為三慧之首，聞必能思，思必能修，謂若能聞佛聲教，則開發妙解，如說而行，以為
成佛之資，故名聞財。（三慧者，聞慧、思慧、修慧也。）

<xa>捨財</xa>
　　捨即捨施。謂若能運平等心，無憎、無愛，身命資財，隨求給施，無所吝惜，以為成佛
之資，故名捨財。

<xa>定慧財</xa>
　　定慧即止觀也。定則攝心不散，止諸妄念。慧則照了諸法，破諸邪見。以為成佛之資，
故名定慧財。

<pb n="337"/>
<xa>四弘誓願</xa>
　　弘者，大也。誓者，要制其心也。願者，志求滿足也。謂菩薩從初發心，觀四諦境，發
四弘誓，一、未度者令度，即眾生無邊誓願度，此觀苦諦境。二、未解者令解，即煩惱無數
誓願斷，此觀集諦境。三、未安者令安，即法門無量誓願學，此觀道諦境。四、未得涅槃者
令得涅槃，即佛道無上誓願成，此觀滅諦境也。（梵語涅槃，華言滅度。）

<xa>三祇修六度</xa>
　　三祇者，三阿僧祇劫也。六度者，佈施、持戒、忍辱、精進、禪定、智慧也。度，越也
，越生死流，到涅槃岸也。謂菩薩既發心已，必須行六度行，填滿本願，是為三祇修六度。
（梵語阿僧祇劫，華言無數時。）

<xa>百劫種相好</xa>
　　劫，梵語具雲劫波，華言分別時節。百劫種相好者，一增一減為一小劫；凡歷二十番增
減，為一中劫；八十番增減，為一大劫。謂菩薩於百劫中，種諸相好。用百福德成一相好，
如是至三十二相具足，而身清淨也。（人壽從十歲增至八萬四千歲，名增劫。從八萬四千歲
減至十歲，名減劫。如是一增一減，名一小劫。三十二相者，足下安平相，千輻輪相，手指
纖長相，手足柔軟相，手足縵網相，足跟滿足相，足趺高好相，端如鹿王相，手過膝相，馬
陰藏相，身縱廣相，毛孔生青色相，身毛上靡相，身金色相，身光面各一丈相，皮膚細滑相
，七處平滿相，兩腋滿相，身如師子相，身端直相，肩圓滿相，四十齒相，齒白齊密相，四
牙白淨相，頰車如師子相，咽中津液得上味相，廣長舌相，梵音深遠相，眼色如金精相，眼
睫如牛王相，眉間白毫相，頂肉髻成相也。）

<xa>六度相滿</xa>
　　六度相滿者，謂菩薩修行六度之相圓滿也。如尸毗王代鴿，即檀度滿也。普明王捨國，
即戒度滿也。羼提僊人被歌利王割截身體，慈忍不動，血變為乳，即忍度滿也。大施太子抒
海，即精進度滿也。尚闍黎鵲巢頂上，即禪度滿也。劬嬪大臣分閻浮提為七分，城邑山川均
等，故能息諍，即智度滿也。如上六人，皆釋迦往昔所修之行，是為六度相滿。（梵語尸毗
，華言與。代鴿者，遍割身肉與鷹以代鴿命，身肉俱盡，不惱不死，自誓真實，感身平復也
。梵語羼提，華言忍辱。梵語歌利，華言惡世無道。大施太子求如意珠濟貧，得珠墮海，抒
海取之，言欲酌海幹而取之也。筋骨斷壞，終不解廢，諸天見而問之，答曰：吾生生不休。
<pb n="338"/>
諸天愍之，助其抒海，海水減半，龍恐海幹，令夜叉送珠還之。尚闍黎者，螺髻僊人，名此
人得四禪定，出入息斷，鳥謂為木，於髻生卵。定起欲行，恐鳥母不來，即更入定，待鳥飛
去，方始出定。梵語閻浮提，華言勝金洲。梵語釋迦，華言能仁。）

<xa>兜率降生</xa>
　　梵語兜率，華言知足。降生者，謂菩薩將補佛處，出世度生，即從兜率天降生人間，以
補其處，是為兜率降生。（菩薩即釋迦佛也。補佛處者，前佛既滅，而此菩薩即補其處也。
）

<xa>降神出家</xa>
　　謂菩薩既降神出胎，厭生老病死之苦，而欲脫離，故求出家，入山修道，是為降神出家
。

<xa>菩提樹下成道</xa>
　　梵語菩提，華言道。謂菩薩自知成道時至，於菩提樹下，破諸魔眾。魔王敗績，鬼兵退
散，菩薩安坐不動，即成佛道，是為菩提樹下成道。（菩提樹者，謂佛於此樹下成道，故名
菩提樹也。）

<xa>無畏憐愍</xa>
　　謂菩薩於諸有情，以無畏力，起憐愍心，隨順眾生身語意業，利益安樂，是名無畏憐愍
。（菩薩，梵語具雲菩提薩埵，華言覺有情。）

<xa>如理憐愍</xa>
　　理即法也。謂菩薩於諸有情，如法憐愍，利益一切，而終不以非法、非律、非賢善行，
勸化有情，乖違於理，是名如理憐愍。

<xa>無倦憐愍</xa>
　　謂菩薩於諸有情，慇勤憐愍，隨其所宜，發起一切饒益事業，曾無厭倦，是名無倦憐愍
。

<pb n="339"/>
<xa>無求憐愍</xa>
　　謂菩薩於諸有情，不待求請，自起憐愍，為作利益，是名無求憐愍。

<xa>無染憐愍</xa>
　　謂菩薩於諸有情，無愛染心，而起憐愍，廣饒益他，不祈恩報，亦不希望當來之果，是
名無染憐愍。

<xa>廣大憐愍</xa>
　　謂菩薩於諸有情，起憐愍心，至廣至大，雖遭一切不饒益事，寧自身受苦，終不棄捨，
令其安樂，是名廣大憐愍。

<xa>平等憐愍</xa>
　　謂菩薩以如上種種憐愍眾生功德相狀，普於一切平等饒益，無有分限，是名平等憐愍。

<xa>法大</xa>
　　法即諸佛所說之法也。謂菩薩能受持十二部經之法，最上最大，故名法大。（菩薩，梵
語具雲菩提薩埵，華言覺有情。十二部經者，一契經、二重頌、三諷誦、四因緣、五本事、
六本生、七希有、八譬喻、九論議、十自說、十一方廣、十二授記也。）

<xa>心大</xa>
　　心即諸佛廣大之心也。謂菩薩能發阿耨多羅三藐三菩提心，故名心大。（梵語阿耨多羅
三藐三菩提，華言無上正等正覺也。）

<xa>解大</xa>
　　解謂解了。謂菩薩由解十二部經，了知諸法義理，悉無疑礙，故名解大。

<xa>淨心大</xa>
　　謂菩薩既能解了十二部經，依而行之，則能離諸惑染，超過一切解行，心得清淨，故名
淨心大。

<pb n="340"/>
<xa>眾具大</xa>
　　謂菩薩所修福德智慧，皆是成佛之具，畢竟證得無上菩提，故名眾具大。（梵語菩提，
華言道。）

<xa>時大</xa>
　　時即時數。謂菩薩歷三阿僧祇劫，修行六度，畢竟當得無上菩提，故名時大。（三阿僧
祇劫者，梵語阿僧祇劫，華言無數時。初阿僧祇劫，從古釋迦佛至尸棄佛，二阿僧祇劫，從
尸棄佛至然燈佛，三阿僧祇劫，從然燈佛至毗婆屍佛。六度者，一佈施、二持戒、二忍辱、
四精進、五禪定、六智慧也。）

<xa>得大</xa>
　　謂菩薩由前六種功德為因，證得無上菩提之果，故名得大。

<xa>遭苦不捨</xa>
　　謂菩薩運大悲心，憐憫六道眾生，受諸苦惱，故隨類現形，種種開示，令得出離。雖代
受其苦，心無棄捨，是為遭苦不捨。（六道者，天道、人道、修羅道、餓鬼道、畜生道、地
獄道也。）

<xa>貧賤不輕</xa>
　　謂菩薩運平等心，見一切眾生雖乏功德法財以自莊嚴，而知其本有法身，無德不備。是
以心常愛念，不生輕慢，是為貧賤不輕。

<xa>密事相告</xa>
　　謂菩薩見諸眾生，本性圓明，眾德元具。無始以來，為一切客塵煩惱之所隱覆，不能顯
現。故委曲相告，令其斷除，開發本性，是為密事相告。（客塵者，謂無明之惑，暫自外至
，名之為客；以能染污真性，名之為塵也。）

<xa>遞相覆藏</xa>
　　謂菩薩見諸眾生，善根未熟，未能深信實道，故覆實理而以權法示之。及其善根既熟，
堪任實化，故覆其權法而以實理示之，是為遞相覆藏。
<pb n="341"/>

<xa>難作能作</xa>
　　謂菩薩但為誘掖眾生，人所難為者，悉能為之，故雖著弊垢衣不以為貧，執除糞器，不
以為賤，是為難作能作。

<xa>難與能與</xa>
　　謂菩薩以自己所悟真實之理，方便教化，亦令一切眾生，皆得本有真實之性。猶解髻中
明珠而以與人，心無吝惜，是為難與能與。

<xa>難忍能忍</xa>
　　謂菩薩見諸眾生，違佛教化，作不善業，生諸惡道，即起哀憫之心，方便度脫，雖經多
劫，心無退轉，是為難忍能忍。（劫，梵語具雲劫波，華言分別時節。）

<xa>隨信行</xa>
　　行，即進趣之義。謂鈍根之人，憑他生解，依信而行，進趣於道，故名隨信行。

<xa>隨法行</xa>
　　謂利根之人，自以智力，依法而行，進趣於道，故名隨法行。

<xa>信解</xa>
　　謂前信行之人，轉入修道，以鈍根故，依憑信力，起發真解，故名信解。（修道者，謂
二果斯陀含，三果阿那含也。）

<xa>見得</xa>
　　謂前法行之人，轉入修道，以利根故，見法得理，故名見得。

<xa>身證</xa>
　　謂受想心滅，現身即證涅槃寂靜之定，故名身證。（現身，即現生之身。梵語涅槃，華
言滅度。）

<pb n="342"/>
<xa>時解脫</xa>
　　謂前信行鈍根之人，欲待時節，及以緣具，方堪入道，故名時解脫。（緣具有六，謂衣
、食、床具、處所、說法人、同學人也。）

<xa>不時解脫</xa>
　　謂前法行利根之人，能於一切時中，進修善業，不待時節，及以緣具，而入於道，故名
不時解脫。

<xa>見諦所滅流</xa>
　　謂初果之人，見真諦理，能斷欲界見惑；因滅此惑，不流轉欲界，故云見諦所滅流。（
初果，即須陀洹果也。）

<xa>修道所滅流</xa>
　　謂第二果、第三果之人，因修四諦之觀，能斷欲界思惑，因滅此惑，不為欲界漂流。故
云修道所滅流。（二果，即斯陀含果；三果，即阿那含果也。）

<xa>遠離所滅流</xa>
　　謂第四果之人，因修四諦之觀，而於見、思之惑斷盡無餘，則能遠離三界，不復流轉，
故云遠離所滅流。（四果，即阿羅漢果也。）

<xa>數事所滅流</xa>
　　數事，即五蘊、十二入、十八界等法也。謂第四果之人，能觀五蘊等法皆悉空寂；而見
、思之惑俱盡，不復流轉三界。故云數事所滅流。（五蘊者，色蘊、受蘊、想蘊、行蘊、識
蘊也。十二入者，眼入、耳入、鼻入、舌入、身入、意入、色入、聲入、香入、味入、觸入
、法入也。十八界者，眼界、色界、眼識界；耳界、聲界、耳識界；鼻界、香界、鼻識界；
舌界、味界、舌識界；身界、觸界、身識界；意界、法界、意識界也。）

<xa>捨所滅流</xa>
　　謂第四果之人，已空五蘊等法。所空之法既無，能空之心亦捨，能所兩亡，無憎無愛，
一味平等，證於無學，不復流轉三界，故云捨所滅流。（無學者，謂阿羅漢見、思惑盡，無
<pb n="343"/>
法可學也。）

<xa>護所滅流</xa>
　　謂第四果之人，見、思惑盡，而證無學，於己所證，恐有退失，善加守護，令見、思習
氣更不再起，不復流轉三界。故云護所滅流。（見、思習氣，謂見、思惑之餘習氣分也。）

<xa>制伏所滅流</xa>
　　謂第四果之人，見、思惑縛已斷，色身果縛猶在，應須制伏，令見、思習氣永不復起，
三界流轉即得止息。故云制伏所滅流。（縛，猶束系也。謂由色身所繫，不得自在也。）

<xa>馬鳴尊者</xa>
　　馬鳴乃西土十一祖也。東天竺國人。說法時，能感群馬，得解悲鳴，故曰馬鳴。依百本
大乘經，造起信論，是為初祖。

<xa>龍樹尊者</xa>
　　龍樹，乃西土十三祖也。南天竺國梵志之裔。始生之日，在於樹下，因入龍宮，而得成
道，故號龍樹。申明起信論義，是為二祖。（梵語梵志，華言淨裔。）

<xa>帝心法師</xa>
　　帝心，號也。姓杜，諱法順。世間聾啞者遇之，必能聞能語。唐太宗詔謂之曰：朕苦勞
熱，師之神力，何以蠲除？師曰：聖德御宇，微恙何憂，但頒大赦，聖躬自安。上從之，疾
遂瘳。因錫號曰帝心。作法界觀門，專弘華嚴，是為三祖。

<xa>雲華法師</xa>
　　雲華，寺名也。師居是寺，因以名之。姓趙，諱智儼。得帝心之親傳，以授賢首。其教
大行，是為四祖。

<xa>賢首法師</xa>
　　賢首，謚號也。諱法藏，其先，康居國人。唐則天詔於太原寺，開華嚴宗旨，感白光自
口而出，須臾成蓋，萬眾歡呼。召對長生殿，指殿隅金師子，以喻法界體、用，而為說法。
<pb n="344"/>
則天領解，遂著其說，為金師子章，是為五祖。

<xa>清涼法師</xa>
　　清涼，號也。姓夏侯氏，諱澄觀。會稽人，造華嚴大疏。唐德宗誕節，召對內殿，能以
妙法清涼帝心，遂賜號清涼。憲宗問華嚴宗旨，豁然有得，加號大統清涼國師。文宗開成三
年示寂。凡歷九朝，為七帝門師，是為六祖。（九朝者，唐玄宗、肅宗、代宗、德宗、順宗
、憲宗、穆宗、敬宗、文宗也。七帝者，即代宗以下七帝也。）

<xa>圭峰法師</xa>
　　圭峰，終南山之別名也。師居是山，因得是名。姓何，諱宗密，果州人。清涼嘗謂之曰
：毗盧華藏，能隨我游者，其汝乎？遂著圓覺華嚴等疏鈔。唐文宗詔問佛法大意，賜號大德
，是為七祖。（毗盧，梵語具雲毗盧遮那，華言徧一切處。華藏，即華藏世界也。）

<xa>欲界人天識住</xa>
　　謂欲界中人，若初受生，此識即托母胎，遂依母息出入。及出胎後，依身而住。又若因
修戒善，感報而生欲天，此識即依化生之身而住，是為欲界人天識住。（戒善者，五戒十善
也。）

<xa>初禪天識住</xa>
　　謂於欲界修習禪定之時，忽覺身心凝然，運運而動，如雲如影，感報而生色界初禪天，
此識即依化生之身而住，是為初禪天識住。

<xa>二禪天識住</xa>
　　謂厭初禪覺觀動散，因攝在定，澹然澄靜，覺觀即滅，乃發勝定之喜，感報而生色界二
禪天，此識即依化生之身而住，是為二禪天識住。（覺觀者，初心在緣曰覺，細心分別曰觀
也。）

<xa>三禪天識住</xa>
　　謂厭二禪喜心湧動，定不堅固，因攝心諦觀，喜心即謝，泯然入定，綿綿之樂，從內心
發，感報而生色界三禪天，此識即依化生之身而住，是為三禪天識住。
<pb n="345"/>

<xa>空處天識住</xa>
　　謂既得三禪天定，猶厭身色繫縛，乃轉加功力，觀察色身，猶如羅縠，內外通徹，一心
念空，無諸色相，感報而生無色界空處天，此識即依空處而住，是為空處天識住。

<xa>識處天識住</xa>
　　謂既得空處天定，識緣虛空，定心復散亂，即捨虛空，轉心緣識，心定不動，感報而生
無色界識處天，此識即依識處而住，是為識處天識住。

<xa>無所有處天識住</xa>
　　謂既得識處天定，此心緣識無量無邊，能壞於定；惟有無心識處，心無依倚，乃為安隱
，感報而生無色界無所有處天，此識即依無所有處而住，是為無所有處天識住。

<xa>比丘</xa>
　　梵語比丘，華言乞土。謂上乞法以資慧命，下乞食以資以色身也。亦名苾芻，蓋苾芻，
雪山香草名，草有五義，以喻比丘五德。（五義五德者，一體性柔軟義，喻比丘折伏身語粗
獷之德；二引蔓旁布義，喻比丘度人不絕之德；三馨香遠聞義，喻比丘戒香芬馥之德；四能
療疼痛義，喻比丘能斷煩惱之德；五不背日光義，喻比丘常向佛日之德也。）

<xa>比丘尼</xa>
　　（亦名苾芻尼），梵語尼，華言女。大智度論云：尼得無量律儀，故應次於比丘。又佛
以儀法不便，故在比丘之後。

<xa>沙彌</xa>
　　梵語沙彌，又云室利摩理洛迦，華言息慈。謂止息世染之情，慈濟群生也。以初入佛法
之時，多存俗情，故須息惡行慈，是名沙彌。

<xa>沙彌尼</xa>
　　梵語沙彌尼，又云室利摩理迦，華言勤策女。謂精勤策進佛法功行故也。

<pb n="346"/>
<xa>式叉摩那</xa>
　　梵語式叉摩那，華言學法女。行事鈔云：式叉尼具學三法，一學根本，二學六法，三學
行法，是名學法女。（根本者，謂不殺、不盜、不婬、不妄語也。六法者，不染心相獨、不
盜人四錢、不斷畜生命、不小妄語、不非時食、不飲酒也。行法者，謂大尼之戒行也。）

<xa>優婆塞</xa>
　　梵語優婆塞，華言清淨士。梵語舊云鄔波索迦，華言近事男。謂其自行清淨，親近承事
佛法也。

<xa>優婆夷</xa>
　　梵語優婆夷，華言清淨女。梵語舊云鄔波斯迦，華言近事女。謂其自行清淨，親近承事
佛法也。

<xa>第一人，入水則沒</xa>
　　此一種羸無勢力，不習浮故，以喻一闡提也。闡提之人，親近惡友，聽受邪法；以惡業
重故，又無信力，沒生死河，不能得出。故云入水則沒。（梵語一闡提，華言信不具。由過
去無宿善因，故譬羸劣無力；現在無信心，故譬不習浮。無善無信，則不能出於生死大河矣
。）

<xa>第二人，雖沒還出，出已還沒</xa>
　　此一種以喻人天將進而退者也，為斷善根沒生死河，故云沒；復能親近善友，能生信心
，雖沒而出，故云還出。既得出已，又遇惡友，聽受邪法，仍沒生死大河，故云出已還沒。

<xa>第三人，沒已即出，出更不沒</xa>
　　此一種以喻內凡之人，發意欲度生死大河，由昔斷善根，沒生死河，故云沒。今因親近
善友，能生信心，雖沒而出，故云沒已即出。復能堅持淨戒，讀誦書寫解說經典，後證道果
，故云出更不沒。（內凡者，已入佛法名內，未登聖位名凡也。）

<xa>第四人，入已便沒，沒已還出，出已即住，徧觀四方</xa>
　　此一種以喻四果之人，昔斷善根，故云沒。親近善友，而得信心，故云出。由信心故，
<pb n="347"/>
受持書寫解說經典，修習智慧，以利根故，心不退轉，故云住。證得四果，故云徧觀四方。
（四果者，須陀洹、斯陀含、阿那含、阿羅漢也。）

<xa>第五人，入已即沒，沒已還出，出已即住，住已觀方，觀已即去</xa>
　　此一種以喻緣覺之人，沒出住等，義與前第四人同。言即去者，以其根利過於四果，心
求前進，得證緣覺，無有退轉，但能自度，不能度人，怖畏生死，故云即去也。

<xa>第六人，入已即去，淺處則住</xa>
　　此一種以喻菩薩，由利根故，堅住信心，而斷諸煩惱也。言入已即去者，謂菩薩為度他
故，雖入生死而不住於生死；淺處則住者，謂雖入生死，而又不為生死所溺也。

<xa>第七人，既至彼岸，登上大山，離諸冤賊，受大快樂</xa>
　　此一種以喻佛也。由利根故，堅住信心，無有退轉，即便前進；既前進已，得度生死大
河，到於彼岸，而登涅槃大山，離諸煩惱冤賊，得大快樂也。

<xa>長壽</xa>
　　長壽者，謂壽命延長，久住世間，能修梵行，故名丈夫。

<xa>妙色</xa>
　　妙色者，謂形儀英偉，色相端嚴，能修梵行，故名丈夫。

<xa>無病</xa>
　　無病者，謂宿福深厚，無病少惱，能修梵行，故名丈夫。

<xa>非半擇迦</xa>
　　梵語半擇迦，華言變。謂有能變男女之形，即五種不男之一也。今言非者，非是不男，
非僕非女，能修梵行，故名丈夫。

<xa>智慧</xa>
　　智慧者，謂有智慧，信受正法，身心猛利，能修梵行，故名丈夫。
<pb n="348"/>

<xa>威肅</xa>
　　威肅者，謂威容整肅，發言人所信服，能修梵行，故名丈夫。

<xa>大宗葉</xa>
　　大宗葉者，謂其家世貴盛，宗支奕葉，流芳永久，能修梵行，故名丈夫。

<xa>生不可避</xa>
　　謂人受生，皆由前世善惡之業。若前世作善，今生善處。前世作惡，今生惡處。若欲避
惡報而求生善處，欲辭善處而從惡報者，皆不可得。故云生不可避。

<xa>老不可避</xa>
　　謂人年幼，顏色鮮澤，發黑齒白，氣力堅強。一旦老耄，頭白齒落，氣短呻吟，形神昏
昧，欲使不老，終不可得。故云老不可避。

<xa>病不可避</xa>
　　謂人強健之時，行步輕捷，飲食自恣。若四大不調，或業緣所感，疾病卒至，眠伏床枕
，不能起離，欲使常安無病，終不可得。故云病不可避。（四大者，地大、水大、火大、風
大也。）

<xa>死不可避</xa>
　　謂人生於世，一期果報，或夭、或壽，皆由前定，毫髮無差，業盡報終，豈容逃免。故
云死不可避。（一期者，自生至死也。）

<xa>罪不可避</xa>
　　謂人愚癡邪見，不信三寶，不忠不孝，多造惡業，生遭刑法，死墮惡道，如影隨形，欲
求脫免，了不可得。故云罪不可避。（三寶者，佛寶、法寶、僧寶也。）

<xa>福不可避</xa>
　　謂人先世敬重三寶，持戒修善，常行惠施，忠孝君親；於後世時，生人天中，安樂富貴
<pb n="349"/>
，隨意受用，如此福報，似響應聲，毫髮無失。故云福不可避。

<xa>因緣不可避</xa>
　　能生為因，助成為緣。由前生依如是因，則今世遇如是緣。所謂父母兄弟，妻子田宅產
業等，或得如意，或不如意，皆由前生作善惡業因，今世則招貧富苦樂業緣之報。故云因緣
不可避。

<xa>種子不淨</xa>
　　種子有二：一內種，謂人之身從昔煩惱業因而生。二外種，謂此身受父母遺體而生，故
名種子不淨。

<xa>受生不淨</xa>
　　謂人之生，父母交遘，赤白和合，以成其身，故名受生不淨。

<xa>住處不淨</xa>
　　謂女人之體，是不淨聚，處胎十月，居生熟二髒之間，故名住處不淨。（生熟二藏者，
謂初受飲食為生，飲食變壞為熟也。）

<xa>食啖不淨</xa>
　　謂處於胎中，唯食母血以資其身，故名食啖不淨。

<xa>初生不淨</xa>
　　謂十月滿足，頭向產門，流血淋漓，腥穢狼籍，故名初生不淨。

<xa>舉體不淨</xa>
　　謂此身薄皮所覆，從頭至足，純是穢物，故名舉體不淨。

<xa>究竟不淨</xa>
　　謂業盡報終，捐棄塚間，如朽敗木；大小不淨，流溢於外，胖脹爛壞，骨肉縱橫，故名
究竟不淨。（大小者，如以身為大，四肢為小之類也。）
<pb n="350"/>

<xa>我慢禮</xa>
　　謂人禮佛，身雖設拜，無有敬心，外睹似恭，內懷我慢，是名我慢禮。

<xa>求名禮</xa>
　　（又名唱和禮），謂人禮佛，但為要其修行名譽，詐現威儀，常行禮拜，而實無殷重之
心，是為求名禮。又名唱和禮者，謂口雖稱唱佛名，心實馳求外境，是名唱和禮。

<xa>身心禮</xa>
　　謂人禮佛，口唱佛名，心存相好，身業翹勤，恭敬供養，無有異念，是名身心禮。

<xa>發智清淨禮</xa>
　　謂人禮佛，慧心明利，達佛境界，內外清淨，虛通無礙，禮一佛時，即是禮一切諸佛，
禮一切諸佛，即是禮一佛。以諸佛法身，體本融通，故禮一拜，遍通法界。禮佛如是，禮法
禮僧亦然，是為發智清淨禮。

<xa>遍入法界禮</xa>
　　謂人禮佛，想自己身心等法，從本以來，不離法界；諸佛不離我心，我心不離諸佛，性
相平等，本無增減。今禮一佛，即遍通諸佛，如一室中，懸百千鏡，有人觀鏡，鏡皆現像，
鏡無不照，影無不現。如是正觀，則功歸法界，德用無邊，是名遍入法界禮。

<xa>正觀修誠禮</xa>
　　謂人禮佛，攝心正念，雖對佛身，即是自禮自身佛也。蓋由一切眾生，本有覺性，與佛
平等，為隨染緣，迷於己性，妄認為惡，無始以來，未曾將一燈一香一禮供養己身佛性。若
能返照本覺，則解脫有期。故維摩經云：觀身實相，觀佛亦然，是名正觀修誠禮。

<xa>實相平等禮</xa>
　　謂人禮佛，前正觀中，猶存有禮有觀，自他兩異；今此一禮，無自無他，凡聖一如，體
用不二。若見佛可尊可敬，見凡可卑可慢，起此之心，即成邪執。故金剛經云：是法平等，
無有高下。能禮所禮，其性空寂，是名實相平等禮。
<pb n="351"/>

<xa>生大慚愧心</xa>
　　慚即慚天，愧即愧人。謂自惟我與釋迦如來同為凡夫，而今世尊成道以來，已經劫數，
而我等輪轉生死，未有出期，此實可慚可愧，當以此心而行懺悔也。（梵語釋迦，華言能仁
。劫，梵語具雲劫波，華言分別時節。）

<xa>恐怖心</xa>
　　謂我等既是凡夫，身口意業常與罪相應，以是因緣，命終之後，應墮地獄、畜生、餓鬼
，受無量苦。如此實為可驚、可恐、可怖、可懼，當以此心而行懺悔也。

<xa>厭離心</xa>
　　謂我等當觀生死之中，虛假不實，如水上泡，速起速滅，往來流轉，猶如車輪。此身眾
苦所集，一切皆是不淨，甚可厭離。當以此心而行懺悔也。

<xa>發菩提心</xa>
　　梵語菩提，華言道。謂欲得如來身者，當發菩提心，救度眾生，於身命財，無所吝惜，
當以此心而行懺悔也。

<xa>冤親平等心</xa>
　　謂於一切眾生，無冤無親，起慈悲心。無彼我相，平等救度，當以此心，普為懺悔也。

<xa>念報佛恩心</xa>
　　謂如來往昔無量劫中，為我等故，修諸苦行，捨頭目髓腦等，如此恩德，實難酬報。我
等報如來恩者，須於此世，勇猛精進，不惜身命，廣度眾生，同入正覺。當以此心而行懺悔
也。

<xa>觀罪性空心</xa>
　　謂我罪性本空，無有實體，但從因緣顛倒而生，當知罪性不在內外，不在中間，本來是
空，罪亦何有。若能運此心觀，即是真懺悔也。

<pb n="352"/>
<xa>上品親</xa>
　　上品親謂己之父母師長也。

<xa>中品親</xa>
　　中品親謂己之兄弟姊妹也。

<xa>下品親</xa>
　　下品親謂己之朋友知識也。

<xa>中人</xa>
　　中人謂非己之冤，非己之親也。

<xa>下品冤</xa>
　　下品冤謂曾害己之朋友知識者也。

<xa>中品冤</xa>
　　中品冤謂曾害己之兄弟姊妹者也。

<xa>上品冤</xa>
　　上品冤謂曾害己之父母師長者也。

<xa>作已而捨無常</xa>
　　作，即造也。捨者，捨前造作之相。謂外道計地水火風四大和合而造，後見四大相異，
如地堅、水濕、火暖、風動，各各不同，遂執為無常，故云作已而捨無常。

<xa>形處壞無常</xa>
　　形處，即形狀也。謂外道計四大造色，能造所造，色體畢竟不壞，但觀形狀長短變壞等
相，以為無常，故云形處壞無常。

<xa>即色無常</xa>
<pb n="353"/>
　　謂外道計前形處見其變壞，以為無常，今謂此形色即是無常，故云即色無常。

<xa>色轉變中間無常</xa>
　　色轉變者，謂生住異滅也。生即生相，住即成相，異即變相，滅即無相。如金作莊嚴之
具，金性不壞，中間相續，轉變無常，自然異滅，故云色轉變中間無常。

<xa>性無常</xa>
　　謂外道計自心妄想，非常非無常，性自性不壞，而能壞諸法自性，故云性無常。（性自
性者，謂本體之自性也。）

<xa>性無性無常</xa>
　　謂外道計四大之性，皆無自性，能造及所造之相，皆歸變壞，故云性無性無常。（能造
者，地水火風四大也。所造者，色香味觸四微也。）

<xa>一切法不生無常</xa>
　　謂外道計一切法，皆本不生，故云一切法不生無常。

<xa>邪見</xa>
　　謂無正信，誹謗正法，而於善惡果報，及正因緣所生善法，一切撥以為無，是為邪見。
（正因緣者，謂眼等六根為因，色等六塵為緣，能生一切諸法，非如外道計從梵天生，或計
從微塵生。此則為邪因緣也。）

<xa>我見</xa>
　　謂不知此身五蘊所成，虛假不實，妄計為身，強立主宰，恆執為我，是為我見。（五蘊
者，色蘊、受蘊、想蘊、行蘊、識蘊，為五也。）

<xa>常見</xa>
　　謂不知己身及諸外物皆悉無常，終歸壞滅，而反妄計為常，是為常見。

<xa>斷見</xa>
<pb n="354"/>
　　謂不知諸法本性空寂，常住不壞，而反起斷滅之見，妄計此身死已不復更生，是為斷見
。

<xa>戒盜見</xa>
　　（亦名見取），謂不知如來正戒，而於邪戒中妄自分別，取以進行，如牛狗等戒，執取
為實。得少功德，自以為足。私竊邪計，不修正因，是為戒盜見。（牛狗戒者，謂外道計前
世從牛狗中來，即以食草啖穢為戒，而修苦行也。）

<xa>果盜見</xa>
　　謂不知正因正果，於不善事生妙善想，勤加精進，如以寒熱塗灰臥棘等事，執為正行。
小有所得，私竊邪計，以為極果，是為果盜見。（寒熱塗灰臥棘者，謂外道寒則裸形自凍，
熱則五熱炙身，或以灰塗身，或眠臥荊棘，自以為苦行，而求得果也。五熱者，謂四方是火
，上則日也。）

<xa>疑見</xa>
　　謂於諸法，或執有我，或執無我，或執為常，或執非常等，心生猶豫，不能決了，是為
疑見。

<xa>地獄有</xa>
　　（亦名不可有），地獄者，此獄在地之下也。謂眾生由過去惡逆之因，感現在地獄之果
，因果不亡，故名地獄有。

<xa>畜生有</xa>
　　畜生者，禽獸之類也。謂眾生由過去愚癡之因，感現在畜生之果，因果不亡，故名畜生
有。

<xa>餓鬼有</xa>
　　餓鬼者，常受飢餓也。謂眾生由過去慳吝之因，感現在飢餓之果，因果不亡，故名餓鬼
有。

<pb n="355"/>
<xa>天有</xa>
　　天者，天然自然樂勝身勝也。謂眾生由過去戒定之因，感現在快樂之果，因果不亡，故
名天有。

<xa>人有</xa>
　　人者，忍也。於世違之境能安忍故。謂眾生由過去戒善之因，感現在人倫之果，因果不
亡，故名人有。

<xa>業有</xa>
　　（亦名行有），業者，謂身口意所作善惡之業因，能招未來善惡之業果，因果不亡，故
名業有。

<xa>中有</xa>
　　中有，亦名中陰。謂諸眾生此身死後，識未托胎，現在所作善惡業因，必取當來善惡諸
趣之果，因果不亡，故名中有。

<xa>出佛身血</xa>
　　佛是一切眾生慈父，能令眾生悟明自心，出離苦趣，眾生當歷劫供養，以報其恩，況復
出其身血。如興起行經云：提婆達兜舉石擲佛，迸石小片傷佛足指，即破出血，後墮地獄。
是也。（劫，梵語具雲劫波，華言分別時節。梵語提婆達兜，亦云提婆達多，華言天熱。以
其生時，人天等眾心皆驚熱故也。）

<xa>弒父</xa>
　　弒者，下殺上也。謂父者子之所天，即當竭力孝養，以報恩德，豈宜悖戾，妄加殺害。
地藏經云：若有眾生，不孝父母，或至殺害者，當墮無間地獄，千萬億劫，求出無期。是也
。（無間地獄者，即阿鼻地獄也。）

<xa>弒母</xa>
　　謂母之恩德，不異於父，即當恭敬供養，以期報答，豈宜悖戾，妄加殺害。所以經云：
犯者得波羅夷罪。（梵語波羅夷，華言極惡。）
<pb n="356"/>

<xa>弒和尚</xa>
　　和尚，梵語鄔波遮迦，于闐國翻為和尚，華言力生，即親教師也。謂出家者因師之力生
長法身，出功德財，養智慧命，功莫大焉。即當恭敬供養，以報其恩，豈宜悖戾，妄加殺害
。若以噁心嗔心，而殺之者，得波羅夷罪。

<xa>弒阿闍黎</xa>
　　梵語阿闍黎，華言軌範。言堪為後學之軌範，即得戒教授等師也。必當親事恭敬供養，
以報其恩，豈宜悖戾，妄加殺害。若以噁心嗔心而殺之者，得波羅夷罪。

<xa>破羯磨僧</xa>
　　梵語羯磨，華言作法。謂比丘俱集一處和合作法，若以噁心嗔心破之，令其不和合者，
得波羅夷罪。（梵語比丘，華言乞士。）

<xa>弒阿羅漢</xa>
　　梵語阿羅漢，華言無學，謂無法可學也。又名應供，謂應受人天供養也。即當恭敬供養
，以種其福，豈宜悖戾，妄加殺害，若以噁心嗔心而殺之者，墮無間獄，求出無期。

<xa>波羅夷</xa>
　　梵語波羅夷，華言極惡。有三義：一者，退沒，由犯此罪，道果無分，沒溺惡道。二者
，不共住，謂非但失道而已，不得於說戒羯磨僧中共住。三者，墮落，捨此身已，墮在阿鼻
地獄也。（梵語羯磨，華言作法。梵語阿鼻，華言無間。）

<xa>僧殘</xa>
　　殘者，如人被斫，命雖未盡，而身已傷殘也。謂若犯此罪，僧為作法懺除其過，故名僧
殘。

<xa>偷蘭遮</xa>
　　梵語偷蘭，華言大遮，即遮障善道，華梵兼稱，故云偷蘭遮，謂大障一切善根也。

<pb n="357"/>
<xa>波逸提</xa>
　　梵語波逸提，華言墮。謂犯此罪，死墮地獄也。

<xa>提舍尼</xa>
　　梵語提舍尼，華言向彼悔。僧祇律云：此罪應對眾發露懺悔。是也。

<xa>突吉羅</xa>
　　梵語突吉羅，華言惡作惡說。謂身惡作、口惡說也。四分律本又名式叉迦羅尼，華言應
當學。謂此罪微細難持，令其隨學隨守，是名應當學也。

<xa>惡說</xa>
　　惡說者，謂口好惡說，多諸論議也。即突吉羅中開出惡說，以成此七聚也。

<xa>殺生</xa>
　　謂斷一切眾生之命，故名殺生。

<xa>偷盜</xa>
　　謂潛起噁心，取他財物，故名偷盜。

<xa>邪婬</xa>
　　謂非己妻妾而行欲事，故名邪婬。

<xa>妄言</xa>
　　謂以虛誕之言，欺誑他人，故名妄言。

<xa>綺語</xa>
　　綺即文飾也。謂綺飾言語，取悅於人，故名綺語。

<xa>惡口</xa>
　　謂以惡言加彼，令他受惱，故名惡口。
<pb n="358"/>

<xa>兩舌</xa>
　　謂構合是非之言，向此說彼，向彼說此，令其爭鬥，故名兩舌。

<xa>欲垢</xa>
　　欲，即希求之義。垢者，塵也，污也。謂人於諸所有功德，不求他知；若欲令他知，我
成就如是功德，是名欲垢。

<xa>見垢</xa>
　　見者，執著分別也。謂人於諸所有功德，無執著分別之見；若生執著，是名見垢。

<xa>疑垢</xa>
　　疑者，迷惑不了也。謂人於諸所有功德，若或疑惑為功德耶？為過失耶？如是疑者，是
名疑垢。

<xa>慢垢</xa>
　　慢者，恃己凌他也。謂人不以己之所有功德，與他校量，而生輕慢；若生輕他之心，是
名慢垢。

<xa>憍垢</xa>
　　憍者，矜誇自高也。謂人不以己之所有功德，而生忻喜；若生忻喜貢高之心，是名憍垢
。

<xa>隨眠垢</xa>
　　依附不捨曰隨，五情暗冥曰眠。謂人於諸所有功德，常加護念，不為隨眠煩惱之所蓋覆
；若煩惱習氣未斷，是名隨眠垢。（五情者，即眼耳鼻舌身之情也。煩惱習氣者，謂煩惱餘
習之氣分也。）

<xa>慳垢</xa>
　　謂人於諸所有功德，迴施一切眾生，無吝惜心；若生慳惜之念，是名慳垢。
<pb n="359"/>

<xa>慢</xa>
　　慢者，謂同類相傲也。如於相似法中，執己相似。又於下劣中，執己為勝也。

<xa>過慢</xa>
　　過慢者，謂於同類相似法中，執己為勝；或復他人勝於己處，執為相似，言我與他同也
。

<xa>慢過慢</xa>
　　慢過慢者，於勝爭勝也。謂他本勝於己，而執己為勝，言我定能勝於他也。

<xa>我慢</xa>
　　我慢者，恃己凌他也。謂倚恃己之所能，欺凌於他也。

<xa>增上慢</xa>
　　增上慢者，未得謂得也。謂未得上聖之法，自謂已得。未證上聖之理，自謂已證也。

<xa>卑劣慢</xa>
　　卑劣慢者，以劣自誇也。謂己但有下劣少分之能，反自矜誇，以彼多分之能不及於我也
。

<xa>邪慢</xa>
　　邪慢者，謂實無德，妄為有德，執著邪見，不禮塔廟，不敬三寶，不誦經典也。（三寶
者，佛寶、法寶、僧寶也。）

<xa>生盲報</xa>
　　謂從母胎出，便不能見日月光明，名為生盲。由其宿世慳吝法故，於現生中，而得此報
也。

<xa>愚癡報</xa>
<pb n="360"/>
　　謂於諸法中迷惑不了，名為愚癡。由其宿世慳吝法故，於現生中，而得此報也。

<xa>生惡家報</xa>
　　謂不信三寶，造作重罪，名為惡家，又有冤之家，亦名惡家。由其宿世慳吝法故，於現
生中，而得此報也。

<xa>胎夭報</xa>
　　胎夭者，胎中夭死也。由其宿世慳吝法故，於現生中，而得此報也。

<xa>物恐報</xa>
　　物恐者，謂為一切惡物恐怖也。由其宿世慳吝法故，於現生中，而得此報也。

<xa>善人遠離報</xa>
　　善人遠離者，謂賢善之人，悉皆遠離，而不親近。由其宿世慳吝法故，於現生中，而得
此報也。

<xa>無惡不作報</xa>
　　無惡不作者，謂於一切惡無所不作也。由其宿世自既慳法，亦教人慳法，滅佛法種，三
世十方諸佛，以為冤賊，是以於現生中，而得此報也。（三世者，過去、現在、未來也。）

<xa>貪隨眠</xa>
　　貪者，引取無厭也。謂此貪慾之惑，潛伏藏識，隨附不捨，而為種子。能生一切貪染之
欲，故名貪隨眠。

<xa>嗔隨眠</xa>
　　嗔者，忿怒不息也。謂此瞋恚之惑，潛伏藏識，隨附不捨，而為種子，能起一切粗重忿
怒，故名嗔隨眠。

<xa>愛隨眠</xa>
　　愛者，於順情境上愛著不捨也。謂此愛惑種子，潛伏藏識，隨附不捨，能生三界粗重愛
<pb n="361"/>
慾，故名愛隨眠。

<xa>慢隨眠</xa>
　　慢者，恃己凌他也。謂慢惑種子，潛伏藏識，隨附不捨，能生種種粗重憍慢，故名慢隨
眠。

<xa>無明隨眠</xa>
　　無明者，無所明瞭也。謂此無明種子，潛伏藏識，隨附不捨，能生種種粗重煩惱，故名
無明隨眠。

<xa>見隨眠</xa>
　　見者，分別執取也。謂此分別妄惑種子，潛伏藏識，隨附不捨，能生三界種種妄見，故
名見隨眠。

<xa>疑隨眠</xa>
　　疑者，猶豫不決也。謂此疑惑種子，潛伏藏識，隨附不捨，能生三界粗重疑惑，故名疑
隨眠。

<xa>金輪寶</xa>
　　（亦名勝自在），金輪者，其輪千輻，逕一丈四尺，具足轂輞雕文刻鏤，眾寶間錯，光
明洞達，天匠所成，非世所有也。謂轉輪聖王既得此輪，隨王心念，輪則為轉，案行天下，
須臾周匝，是為金輪寶。

<xa>白象寶</xa>
　　（亦名青山），白象者，謂轉輪聖王清旦升殿，有白象寶忽然出現，其身純白，其首雜
色，口有六牙，牙七寶色，力能飛行。若王乘時，一日之中，週徧天下，朝往暮回，不勞不
疲；若行渡水，水不動搖，亦不濡足，是名白象寶。

<xa>紺馬寶</xa>
　　（亦名勇疾風），紺馬者，青赤色馬也。謂轉輪聖王清旦升殿，有紺馬寶忽然出現，髦
<pb n="362"/>
鬣貫珠，洗刷之時，珠則墮落，須臾之間，更生如故；其珠鮮潔，色勝於前。鳴聲遠聞一由
旬內，力能飛行。王若乘之，案行天下，朝去暮回，力不疲極。馬腳觸塵，皆成金沙，是名
紺馬寶。（梵語由旬，華言限量。有三等不同，上八十里，中六十里，下四十里。）

<xa>神珠寶</xa>
　　（亦名光藏雲），神珠者，謂轉輪聖王清旦升殿，有神珠寶忽然出現，其色瑩潔無有瑕
類，夜懸空中，隨國大小，明照內外，如晝無異，是名神珠寶。

<xa>玉女寶</xa>
　　（亦名淨妙德），玉女者，謂顏貌端正，色相具足，身則冬溫夏涼，於諸毛孔出旃檀香
，口出青蓮華香，言語柔軟，舉動安詳；食自消化，非同世間女人，有諸不淨，是名玉女寶
。

<xa>典財寶</xa>
　　（亦名大財），典財又曰典寶藏臣，謂轉輪聖王欲得七珍寶時，典藏臣舉身向地，地出
七寶；向水，水出七寶；向山，山出七寶；向石，石出七寶；是為典財寶。阿含經又云：居
士寶，其人宿福深厚，眼能徹見地中伏藏，有主無主，皆悉見知。其有主者，為之衛護；其
無主者，取供王用。是也。

<xa>主兵寶</xa>
　　（亦名離垢眼），主兵又曰典兵臣，謂轉輪聖王意欲得四種兵，若千若萬，乃至無數；
顧視之間，兵即已辦，行陣嚴整，是為主兵寶。阿含經又云：其人智謀雄猛，韜略獨出，即
詣王所；白言：大王有所討伐，不足為憂，若欲象馬車步四種兵者，我自能辦。是也。

<xa>蘇伐羅</xa>
　　梵語蘇伐羅，華言金。大智度論云：金出山石沙赤銅中，而有四義：一者色無變，二者
體無染，三者轉作無礙，四者令人富。以是等義，故名為寶。

<xa>阿路巴</xa>
　　梵語阿路巴，華言銀。大智度論云：銀出燒石中，世名白金，亦有四義，與前金同，故
<pb n="363"/>
名為寶。

<xa>琉璃</xa>
　　梵語琉璃，華言青色寶。觀經疏又云：吠琉璃耶，華言不遠。謂西域有山，去波羅奈城
不遠，山出此寶，故以名之。此寶青色，一切眾寶，皆不能壞，色體堅瑩，世所希有，故名
為寶。（梵語波羅奈，華言鹿苑。）

<xa>頗黎</xa>
　　梵語頗黎，或云塞頗胝迦，華言水玉，即蒼玉也。或云水精，體色瑩潤，世所希有，故
名為寶。

<xa>牟婆洛揭拉婆</xa>
　　梵語牟婆洛揭拉婆，華言青白色寶，即硨磲也。其狀如車之渠，車之牙輞也，因以名焉
。以其體堅色明，世所希有，故名為寶。

<xa>摩羅伽隸</xa>
　　梵語摩羅伽隸，華言碼瑙。其色赤白如馬之腦，因以名焉。以其可琢成器，世所希有，
故名為寶。

<xa>缽摩羅伽</xa>
　　梵語缽摩羅伽，華言赤真珠。佛地論云：赤蟲所出。大智度論云：此寶出魚腹、蛇腦中
，其色明瑩，最為殊勝，故名為寶。

<xa>缽攞娑</xa>
　　梵語缽攞娑，華言珊瑚。大智度論云：海中石樹也。謂西南漲海中，去七八里許，有珊
瑚洲，洲底有磐石，此寶生其上。人以鐵網取之，世所希有，故名為寶。

<xa>阿濕摩揭婆</xa>
　　梵語阿濕摩揭婆，華言琥珀。其色紅瑩，世所希有，故名為寶。

<pb n="364"/>
<xa>摩尼</xa>
　　梵語摩尼，又云末尼，華言離垢，即珠寶也。此寶光淨，不為垢穢所染。故圓覺鈔又云
如意。謂意中所須財寶衣服飲食種種之物，此珠悉能出生，令人皆得如意，故名為寶。

<xa>甄叔迦</xa>
　　梵語甄叔迦，華言赤色寶。西域傳云：甄叔迦，樹名，其花赤色，形大如手，此寶色如
此花，故以名焉。

<xa>釋迦毗棱伽</xa>
　　梵語釋迦毗棱伽，華言能勝。謂此寶能勝一切世間眾寶，世所希有，故名為寶。

<xa>摩羅伽陀</xa>
　　梵語摩羅伽陀。大智度論雲綠色珠，此寶出金翅鳥口邊，能辟一切諸毒，世所希有，故
名為寶。

<xa>跋折羅</xa>
　　梵語跋折羅，華言金剛，此寶出於金中，色如紫英，百煉不銷，至堅至利，可以切玉，
世所希有，故名為寶。

<xa>雙持山</xa>
　　雙持山者，謂二山相倚也。又言持雙者，文互用耳。此山高廣各四萬二千由旬。

<xa>持軸山</xa>
　　持軸山者。謂山峰上聳，形如車軸也，高廣各二萬一千由旬。

<xa>擔木山</xa>
　　擔木，樹名，以山形似此樹，故名擔木。高廣各一萬五百由旬。

<xa>善見山</xa>
　　善見山者，謂見者稱善也。高廣各五千二百五十由旬。
<pb n="365"/>

<xa>馬耳山</xa>
　　馬耳山者，謂狀如馬耳也。高廣各二千六百二十五由旬。

<xa>障礙山</xa>
　　障礙山者，謂此山有障礙神故，又名象鼻山，形如像鼻故也。高廣各一千三百一十二由
旬半。

<xa>持地山</xa>
　　持地山者，謂與地相持故，又名地持者，文互用耳，又名魚觜山者，以海中有魚觜尖，
其山形如彼魚故也。又名持邊山者，以此山護持圍繞內六山故也。高廣各六百五十六由旬零
。

<xa>鹽水海</xa>
　　金剛三昧經云：海有金剛輪隨時轉故，令大海水同一鹼味，故名鹽水海。

<xa>乳海</xa>
　　謂世有一海，其味如乳，故名乳海。

<xa>酪海</xa>
　　謂世有一海，其味如酪，故名酪海。

<xa>酥海</xa>
　　謂世有一海，其味如酥，故名酥海。

<xa>蜜水海</xa>
　　謂世有一海，其味如蜜，故名蜜水海。

<xa>吉祥草海</xa>
　　謂世有一海，生吉祥草，故名吉祥草海。
<pb n="366"/>

<xa>酒海</xa>
　　謂世有一海，其味如酒，故名酒海。

<xa>地大</xa>
　　粗為大地，細為微塵。析則成空，合聚為地。眾生昏迷，但見其相，不知地性融通，遍
周法界，隨眾生心，循業發現，清淨本然，寧有方所，故名地大。（循業，即隨業也。）

<xa>火大</xa>
　　火性無我，寄於諸緣，如執鏡艾，對日火生。眾生昏迷，但見其相，不知火性融通，遍
周法界，隨眾生心，循業發現。如一處執鏡，一處火生。徧法界執，滿世間起。起遍世間，
寧有方所，故名火大。（火性無我者，言火性無體也。）

<xa>水大</xa>
　　水性不定，流息無恆。如執珠盤，對月出水。眾生昏迷，但見其相，不知水性融通，遍
周法界，隨眾生心，循業發現。如一處執珠，一處水出，徧法界執，滿法界生。生滿世間，
寧有方所，故名水大。

<xa>風大</xa>
　　風性無體，動靜不常，如人整衣，則有微風拂他人面。眾生昏迷，但知微風，不知風性
，融通遍周法界，隨眾生心，循業發現。如一人整衣有微風出，徧法界拂，滿國土生。週徧
世間，寧有方所，故名風大。

<xa>空大</xa>
　　空性無形，因色顯發，如人鑿井，出土一尺，中間則有一尺虛空。眾生昏迷，但見此空
，不知性覺真空，遍周法界，隨眾生心，循業發現，如一井空，空生一井，十方虛空，亦復
如是，圓滿十方，寧有方所，故名空大。

<xa>見大</xa>
　　見覺無知，因色空有。如朝明夕昏，一切色相，因見分析。眾生昏迷，但見明暗之相，
<pb n="367"/>
不知性見精明，遍周法界，隨眾生心，循業發現，以由色空既遍，見亦週徧，六根互用，聞
聽覺知，亦復如是。圓滿十虛，寧有方所，故名見大。（六根互用者，謂如眼見色，亦能聞
聲、嗅香、知味、覺觸之類也。十虛，即十方虛空也。）

<xa>識大</xa>
　　識性無源，因於六種根塵而出，如根塵對起，分別妄生。眾生昏迷，但隨分別，不知性
識明知，遍周法界，隨眾生心，循業發現，以由根境無邊，識亦無盡，含吐十虛，寧有方所
，故名識大。（六種根塵者，根即眼耳鼻舌身意六根也。塵即色聲香味觸法六塵也。十虛者
，十方虛空也。）

<xa>令諸魔生怖</xa>
　　魔有多種，故曰諸魔。令生怖者，謂佛成道時，必須地動，令邪魔恐怖，而回正念也。

<xa>令眾生心不散亂</xa>
　　令眾生心不散亂者，謂佛欲說法時，必先地動，令諸眾生恭敬嚴謹，心不散亂，而能信
受也。

<xa>令放逸者生覺知</xa>
　　令放逸生覺知者，謂佛說法時，或有放逸之人，不能畢集，必須地動，令其覺知，皆來
諦聽也。

<xa>令眾生知法相</xa>
　　令眾生知法相者，謂佛說法，微妙難知，必先地動，普令一切眾生，心生警悟，覺了諸
法之相也。

<xa>令眾生觀說法處</xa>
　　令眾生觀說法處者，謂佛說法時，欲令十方世界統為一佛國土，必須地動，令諸眾生得
見說法殊勝之處也。

<xa>令成熟者得解脫</xa>
<pb n="368"/>
　　令成熟得解脫者，謂佛說法時，若有根緣成熟眾生來聞正法，必須地動，令其覺悟而得
解脫也。

<xa>令隨順問正義</xa>
　　令隨順問正義者，謂佛說法時，為諸眾生不解正義，必須地動，令其警覺，隨順請問，
各得開解也。

<xa>火難</xa>
　　觀音經云：若有持是觀世音菩薩名者，設入大火，火不能燒。蓋持者口為誦持，心為秉
持，言其執持，無少懈也。設入者，不定之辭，若人遭此難者，一心稱名，必得解脫。如應
驗傳云：晉元康中竺長舒居於洛陽時，為延火將及草屋，在於下風，豈有免理。一心稱菩薩
名，即風回火轉。狹識淺見者以為偶爾，後因風燥之日，故擲火燒之，三擲三滅，其人即叩
頭謝罪。如此應驗，非一而已。

<xa>水難</xa>
　　經云：若為大水所漂，稱其名號，即得淺處。蓋水言大，而不言小者，小不為難也。若
遭此難，稱菩薩名，即得淺處。如應驗傳云：海鹽郡有溺水者，同伴皆沉，此人稱觀世音菩
薩，忽遇得一石，睏倦如眠，夢見兩人乘船喚入，即時覺悟。開眼果見人船送至岸上，則不
復見矣。

<xa>羅剎難</xa>
　　梵語羅剎，華言暴惡。經云：若有眾生，為求金銀等寶，入於大海，假使黑風吹其船舫
，漂墮羅剎鬼國；其中若有一人，稱觀世音菩薩名者，是諸人等，皆得解脫羅剎之難。蓋羅
剎者，食人鬼也。一人稱名，悉得解脫者，憂戚休咎，眾所共之，口不同稱，心亦覓福，故
獲均濟。如應驗傳云：外國百餘人從師子國泛海向扶南，忽遇惡風，漂墮鬼國。其羅剎鬼便
欲盡食，一船眾人皆稱觀音。中有一小乘沙門，不信觀音，不肯稱名。鬼即索此沙門。沙門
學稱菩薩名號，亦得免脫。（梵語沙門，華言勤息。）

<xa>刀杖難</xa>
　　經云：若復有人，臨當被害，稱觀世音菩薩名者，彼所執刀杖，尋段段壞，而得解脫。
<pb n="369"/>
如應驗傳云：晉太元中，彭城有一人，被枉問為賊。臨刑，將舊所供養觀音金像，帶在髻中
。後伏法刀下，但聞金聲，刀即三折，頭終不傷。解髻看像，像有三痕，由是得脫。

<xa>鬼難</xa>
　　經云：若三千大千國土，滿中夜叉羅剎，欲來惱人，聞其稱觀世音菩薩名者，是諸惡鬼
尚不能以惡眼視之，況復加害。蓋鬼所以畏觀音名者，以觀音有威有恩，若非懷恩，則是畏
威；聞名尚不能惡眼相視，豈復生於傷害之心耶？（三千者，小千、中千、大千也。今言三
千大千者，總別兼稱也。梵語夜叉，華言勇健。）

<xa>枷鎖難</xa>
　　經云：若復有人，若有罪，若無罪，杻械枷鎖，檢系其身，稱觀世音菩薩名者，皆悉斷
壞，即得解脫。蓋杻械枷鎖，刑獄之具也。系即繫縛，檢即封檢。其人若能稱觀世音菩薩者
，重關自開，鐵木斷壞。如應驗傳云：蓋護山陽人，係獄應死。三日三夜，稱菩薩名，心無
間息。即見觀音放光照之，鎖脫關開，尋光而去，行二十里光明方息。

<xa>冤賊難</xa>
　　經云：有一商主，將諸商人，齎持重寶，經過險路，遇諸冤賊，乃至其中一人作是唱言
：諸善男子，勿得恐怖，汝當一心稱觀世音菩薩名號。眾商人一稱其名故，即得解脫。蓋冤
本奪命，賊本求財，今冤為賊，必財命兩圖。由菩薩力，故得解脫。如應驗傳云：僧慧達於
晉隆安二年，北隴上掘甘草，於時羆餓捕人食之。達為羆人所獲，閉在柵中，擇肥者先食。
達即一心稱名誦經，餘人已盡，唯達並一小兒，準擬明日命盡，達竟夜稱誦不輟。向曉羆來
取之，忽見一虎，從草跳出咆吼，羆人驚走，虎因嚙柵，作一穴而去，達將小兒，走竄得免
。

<xa>日月失度難</xa>
　　謂日月失其所纏之度，時序不調。或赤日出，或黑日出，或二、三、四、五日出，或日
蝕無光，或日輪一重現乃至四五重現，是為日月失度難。

<xa>星宿失度難</xa>
　　謂二十八宿及金星、彗星、火星、水星、風星、刀星、南斗北斗等星，各各失其所纏之
<pb n="370"/>
度，是為星宿失度難。（二十八宿者，角、亢、底、房、心、尾、箕、斗、牛、女、虛、危
、室、壁、奎、婁、胃、昴、畢、觜、參、井、鬼、柳、星、張、翼、軫也。）

<xa>災火難</xa>
　　謂火災起時，萬姓燒盡，或鬼火、龍火、天火、山神火、人火、樹木火、賊火，如是種
種災異，是為災火難。

<xa>雨水變異難</xa>
　　謂陰陽不順，大水漂沒，冬雨，夏雪，冬行雷電，夏雨霜雹或雨赤黑等水，或雨土石沙
礫，江河逆流，如是種種災異，是為雨水變異難。

<xa>惡風難</xa>
　　謂大風起時，山河樹木，一時吹壞，或黑風、赤風、青風、天風、地風、火風，如是種
種災異，是為惡風難。

<xa>亢陽難</xa>
　　亢，極也。謂天地亢陽炎火洞然，百草枯瘁，五穀不登，如是種種災異，是為亢陽難。
（五穀者，禾、麻、黍、菽、麥也。）

<xa>惡賊難</xa>
　　謂四方賊來，侵擾境界，或內外賊起，火賊、水賊、風賊、鬼賊，百姓驚惶，刀兵競起
，如是種種災異，是為惡賊難。

<xa>相觸受胎</xa>
　　謂女人月水生時，喜樂男子，若男子以身觸其身份，即生貪著，而便懷胎，是名相觸受
胎。

<xa>取衣受胎</xa>
　　謂如優陀夷共婦出家，分別已久，優陀夷往到婦處，兩情慾愛不止，各相發問，欲精污
衣，尼得此衣，後即懷胎，是名取衣受胎。（梵語優陀夷，華言出現，日出時生故。）
<pb n="371"/>

<xa>下精受胎</xa>
　　謂往昔有一道士，小便與精俱下，鹿母飲之，遂便懷胎，生鹿子道士，是名下精受胎。

<xa>手摩受胎</xa>
　　謂如睒菩薩，父母俱盲，帝釋遙知，下至其所，為言：宜合陰陽，當生兒子。答言：夫
婦既悉出家，為道法故，不得如此。帝釋復言：不合陰陽，當以手摩臍下，即便懷胎。果如
其言，而生睒子，是名手摩受胎。（睒音閃，目暫見。）

<xa>見色受胎</xa>
　　謂有女人，月華水成，不得男子交合，欲情極盛，唯視男子即便懷胎，是名見色受胎。

<xa>聞聲受胎</xa>
　　謂如白鷺鳥，悉雌無雄，到春來時，陽氣始布，雷聲初鳴，雌鷺一心聞聲，即便懷胎。
雞亦有聞雄雞聲亦得懷胎，是名聞聲受胎。

<xa>嗅香受胎</xa>
　　謂如[牛*秦]牛母，但嗅犢氣而亦懷胎，是名嗅香受胎。（[牛*秦]，牛名，犢牛
子也。）

<xa>分段生死</xa>
　　分即分限，段即形段。謂三界果報，壽有長短分限，身有大小形段，皆不免於生死，是
為分段生死。（三界者，欲界、色界、無色界也。）

<xa>變易生死</xa>
　　因移果易名為變易。謂阿羅漢、辟支佛、菩薩既離三界生死，出生方便等土，就其斷惑
證果之時，因移果易，論為生死，是名變易生死。（因移果易者，如初果為因，二果為果；
二果為因，三果為果；三果為因，四果為果是也。方便土者，二乘之人，修方便道，斷見、
思惑，而居此土也。）

<pb n="372"/>
<xa>流入生死</xa>
　　謂眾生有識之初，迷真逐妄，流入生死苦海，漂溺不息，是為流入生死。

<xa>反出生死</xa>
　　謂眾生若發心修行，背妄歸真，則能反出生死，至於涅槃，是為反出生死。（梵語涅槃
，華言滅度。）

<xa>因緣生死</xa>
　　謂初歡喜地已後諸位菩薩，皆以所觀不思議理為因，能觀真無漏智為緣，共破無明之惑
。復為化眾生故，示現生死，是為因緣生死。（真無漏智者，即菩薩智慧也。由此智慧，斷
諸惑業，而不漏落生死，以對二乘之智，名為真耳。）

<xa>有後生死</xa>
　　謂第十法雲地菩薩，因有最後一品無明未斷，尚有一番變易生死，是為有後生死。（最
後一品者，謂無明惑有四十二品，今是最後之一品也。）

<xa>無後生死</xa>
　　謂等覺菩薩，破最後一品無明煩惱，究竟永盡，入妙覺位，不受後身，是為無後生死。

<xa>一日出</xa>
　　一日出時，百草樹木，一時凋落。

<xa>二日出</xa>
　　二日出時，四大海水，從百由旬乃至七百由旬內，自然枯涸。（梵語由旬，華言限量，
或八十里或六十里或四十里。）

<xa>三日出</xa>
　　三日出時，四大海水，千由旬乃至七千由旬內，展轉消盡。

<xa>四日出</xa>
<pb n="373"/>
　　四日出時，四大海水，深千由旬，亦皆幹竭。

<xa>五日出</xa>
　　五日出時，四大海水，縱廣七千由旬，亦皆竭盡。長阿含經云：五日出已，其後海水轉
減，猶如春雨後牛跡中水，遂至涸盡，不漬人物也。

<xa>六日出</xa>
　　六日出時，此地厚六萬八千由旬皆悉煙出，從須彌山乃至三千大千世界及八大地獄，無
不燒滅，煙燼無餘。人民命終及六欲諸天皆悉命終，宮殿皆空，一切無常，不得久住。（三
千者，小千、中千、大千也。今言三千大千者，總別兼稱也。八大地獄者，活地獄，黑繩地
獄，合會地獄，叫喚地獄，大叫喚地獄，熱地獄，大熱地獄，阿鼻地獄也。六欲天者，四天
王天，忉利天，夜摩天，兜率天，化樂天，他化自在天也。）

<xa>七日出</xa>
　　七日出時，大地須彌山，漸漸崩壞，百千由旬，永無遺餘，山皆洞然，諸寶爆裂，烈焰
震動，至於梵天，一切惡道，皆悉蕩盡。

<xa>百歲持戒，為惡所破</xa>
　　謂法將滅時，有人持戒滿百歲已，一彈指頃，遂為惡知識之所破壞，是為法沒時之穢行
也。

<xa>久行慈心，為嗔所壞</xa>
　　謂法將滅時，有人久行平等慈忍，未嘗少息，一旦逆境現前，不能安忍，瞋恚倏起，壞
滅善根，是為法沒時之穢行也。

<xa>薄賤不隨師教</xa>
　　謂法將滅時，善行寡少，為此道者，悉皆輕薄。污賤之徒，不修威儀，進止不順師長教
誨，耽習下流，無所聞見，是為法沒時之穢行也。

<xa>互諍勝負</xa>
<pb n="374"/>
　　謂法將滅時，正教不行，人我妄興。是此者則非彼，是彼者則非此，交相毀諍，以求勝
負。唯務較短量長，不思反邪歸正，是為法沒時之穢行也。

<xa>斗亂彼此</xa>
　　謂法將滅時，出家之人，或居城郭村落，貪求利養，我慢貢高，悖理亂常，爭長競短，
向彼說此，向此說彼，互相譭謗，爭鬥不已。惟知構造其非，不解弘持其教，是為法沒時之
穢行也。

<xa>貪著利養</xa>
　　謂法將滅時，出家之人，多貪利養，廣殖田園，惟思口體之奉，不以勤苦為勞，遂致身
多疾病，不能流通佛教，是為法沒時之穢行也。

<xa>凡聖皆被毀辱</xa>
　　謂法將滅時，教道不明，以偽亂真，以邪混正，是非不明，凡聖無別。故自凡夫之僧至
阿羅漢，一概被人輕賤毀辱，既辱其徒，何有其教，是為法沒時之穢行也。（梵語阿羅漢，
華言無學。）

<xa>降兜率相</xa>
　　梵語兜率，華言知足。以此天於五欲境知止足故。謂菩薩從兜率天將降神時，觀此閻浮
提內，迦毗羅國，最為處中，往古諸佛，出興皆生於此。爾時菩薩即現五瑞，一者放大光明
，二者大地震動，三者諸魔宮殿隱蔽不現，四者日月星辰無復光明，五者天龍等眾悉皆驚怖
。現此瑞已，於是下生，是名降兜率相。（五欲者，色慾、聲欲、香欲、味欲、觸欲也。菩
薩即釋迦如來。梵語迦毗羅，華言黃色。）

<xa>托胎相</xa>
　　謂菩薩將托胎時，觀淨飯王性行仁賢，摩耶夫人前五百世曾為菩薩母，應往彼托胎。大
機之人，見乘栴檀樓閣；小機之人，見乘六牙白象，與無量諸天，作諸伎樂，從右脅入，身
映於外，如處琉璃，是名托胎相。（梵語摩耶，具雲摩訶摩耶，華言大術。）

<xa>降生相</xa>
<pb n="375"/>
　　謂四月八日，日初出時，摩耶夫人在毗嵐園，手攀無憂樹枝，菩薩漸漸從右脅出。於時
樹下生七莖蓮華，大如車輪。菩薩處於華上，周行七步，舉右手而言曰：我於一切天、人之
中，最尊最勝。爾時難陀龍王、跋難陀龍王於空中雨溫涼二水，灌太子身，身黃金色。三十
二相，放大光明，普照三千大千世界，是名降生相。（毗嵐，梵語具雲嵐毗尼，華言解脫處
。梵語難陀，華言歡喜。梵語跋難陀，華言善歡喜。此二龍王，即兄弟也。三十二相者，足
下安平相、千輻輪相、手指纖長相、手足柔軟相、手足縵網相、足跟滿足相、足趺高好相、
腨如鹿王相、手過膝相、馬陰藏相、身縱廣相、毛孔生青色相、身毛上靡相、身金色相、身
光面各一丈相、皮膚細滑相、七處平滿相、兩腋滿相、身如師子相、身端直相、肩圓滿相、
四十齒相、齒白齊密相、四牙白淨相、頰車如師子相、咽中津液得上味相、廣長舌相、梵音
深遠相、眼色如金精相、眼睫如牛王相、眉間白毫相、頂肉髻成相也。三千者，小千、中千
、大千也。言三千大千者，總別兼稱也。）

<xa>出家相</xa>
　　謂太子年至十九時，出遊四門，見老病死之相，厭世無常，心思出家。往白父王，願聽
出家。父王不許，於二月七日，身放光明，照四天王宮，乃至淨居天宮。諸天見已，到太子
所，頭面禮足，白言無量劫來，所修行願，今正成熟之時。太子遂於後夜，乘馬逾城至跋伽
僊人苦行林中，剃除鬚髮，是名出家相。（四天王者，東方持國天王、南方增長天王、西方
廣目天王、北方多聞天王。淨居天，即色界天也。）

<xa>降魔相</xa>
　　魔，梵語具雲魔羅，華言能奪命。謂菩薩於菩提樹下，將成道時，大地震動，放大光明
，隱蔽魔宮。時魔波旬，即令三女亂其淨行，菩薩以神力故，變其魔女，皆成老母。魔王大
怒，遍敕部從，上震天雷，雨熱鐵丸，刀輪器仗交橫空中，挽弓放箭，箭停空中，變成蓮華
，不能加害。群魔憂戚，悉皆迸散，是名降魔相。（梵語菩提，華言道。梵語波旬，華言惡
，即魔王名也。）

<xa>成道相</xa>
　　謂菩薩降伏魔已，放大光明，即便入定，悉知過去所造善惡，死此生彼之事。於臘月八
日，明星出時，豁然大悟，得無上道，成最正覺，是名成道相。

<pb n="376"/>
<xa>說法相</xa>
　　謂菩薩既成道已，便欲說法，度諸眾生。即自思惟，無能信受者，若我住世，於事無益
，不如入於涅槃。爾時梵天前白佛言：世尊今日法海已滿，法幢已立，潤濟開導，今正是時
。云何欲捨一切眾生，入於涅槃而不說法。是時如來受梵王請已，即往鹿野苑中，先為憍陳
如等五人，轉四諦法輪，及說大小乘種種教法，是名說法相。（五人者，憍陳如、馬勝、跋
提十力、迦葉、拘利太子也。四諦者，苦諦、集諦、滅諦、道諦也。）

<xa>涅槃相</xa>
　　梵語涅槃，華言滅度。謂如來度人已竟，將入涅槃。二月十五日，於拘尸那城，娑羅雙
樹間，臥七寶床。其林忽然變白，猶如白鶴。爾時佛受純陀長者最後供已，與文殊師利等言
：諸善男子，但當自修其心，慎莫放逸。遂於中夜而入涅槃。諸天人等，以千端[疊*毛]
纏裹其身，七寶為棺，盛滿香油，積諸香木，以火焚之。收取舍利，以為八分，起塔供養，
是名涅槃相。（梵語拘尸那，華言角城，其城三角故也。梵語娑羅，華言堅固，謂冬夏不改
色也。梵語文殊師利，華言妙德。八分者，拘尸城一分、波肩羅婆國一分、師伽那婆國一分
、阿勒遮國一分、毗耨國一分、毗離國一分、遮羅迦羅國一分、摩伽陀國一分也。）

<xa>能示一身以為多身</xa>
　　一身多身者，於一身中現無量身也。經云：如來身數，猶如微塵，充滿十方無量世界。
蓋如來所證法身之體，徧一切處。全此之體，起於應用。故能一多自在也。

<xa>示一塵身滿大千界</xa>
　　一塵身滿大千界者，謂如來法身，體無不遍。故一塵之身與法身之量，同一廣大，大千
世界悉皆充滿，自在無礙也。

<xa>大身輕舉遠到</xa>
　　大身輕舉遠到者，謂如來廣大之身，飛行輕舉，無遠不到，自在無礙也。經云：如來能
以滿大千世界之身，輕舉飛空，過於二十恆河沙等諸佛世界，而無障礙。是也。

<xa>現無量類常居一土</xa>
　　現無量類常居一土者，謂如來雖為眾生現眾類之身，而所居常在一土，自在無礙也。經
<pb n="377"/>
云：如來之心，安住不動，而能隨諸眾生現無量形類。又云：如來之身，常住一土，而令他
土一切悉見。是也。

<xa>諸根互用</xa>
　　諸根互用者，謂如來眼等諸根，互相為用，自在無礙也。經云：如來一根亦能見色、聞
聲、嗅香、別味、覺觸、知法。一根既然，諸根亦爾。是也。（一根者，即眼、耳、鼻、舌
、身、意，六根中之一根也。）

<xa>得一切法如無法想</xa>
　　得一切法如無法想者，謂如來知一切法，本性空寂，若言有法而可證得，則為虛妄。故
雖有所證，而無能證之想，於法融通自在無礙也。經云：若是有者，可名為得；實無所有，
云何名得。以自在故，非得而得。是也。

<xa>說一偈義經無量劫</xa>
　　說一偈義經無量劫者，謂如來智慧辯才，演說一偈之義，雖經多劫，無有窮盡，稱性宣
揚，自在無礙也。經云：如來演一偈之義，經無量劫，義亦不盡。是也。（劫，梵語具雲劫
波，華言分別時節。）

<xa>身遍諸處猶如虛空</xa>
　　身遍諸處猶如虛空者，謂如來為諸眾生處處現身說法，猶如虛空，了無形相可得，隨緣
應化，自在無礙也。經云：虛空之性，不可得見；如來亦爾，實不可見。以自在故，令一切
見。是也。

<xa>柔軟音</xa>
　　謂佛以慈善為心，所出音聲巧順物情，能令聞者喜悅，皆捨剛強之心，故名柔軟音。

<xa>和適音</xa>
　　謂佛常居中道，妙解從容，所出音聲和雅調適，能令聞者心皆融釋，因聲會理，故名和
適音。

<pb n="378"/>
<xa>尊慧音</xa>
　　謂佛德位尊高，慧心明徹，所出音聲，能令聞者尊重，慧解開明，故名尊慧音。

<xa>不女音</xa>
　　謂佛住首楞嚴定，有大雄之德，所出音聲，能令一切聞者敬畏，天魔外道，莫不歸伏，
故名不女音。（梵語首楞嚴，華言健相分別，謂能降伏一切魔也。）

<xa>不誤音</xa>
　　謂佛智圓明，照了無礙，所出音聲，諦審真實，無有差謬，能令聞者各獲正見，故名不
誤音。

<xa>深遠音</xa>
　　謂佛智幽深，行位高極，所出音聲，自近而遠，徹至十方；令近聞非大，遠聞不小，皆
悟甚深幽遠之理，故名深遠音。

<xa>不竭音</xa>
　　謂如來願行無盡，住於無盡法藏，所出音聲，聞者尋其語義，無盡無窮，故名不竭音。

<xa>上首語</xa>
　　首，始也。謂佛凡有所說，必以趣向涅槃之道而為首先，故名上首語。（梵語涅槃，華
言滅度。）

<xa>美妙語</xa>
　　謂佛所說法，言辭柔軟，嘉美微妙，令人樂聞，故名美妙語。

<xa>顯了語</xa>
　　謂佛說法，隨機演暢，於諸事理，顯白明瞭，故名顯了語。

<xa>易解語</xa>
　　謂佛說法，善巧方便，令諸眾生，即得解悟，故名易解語。
<pb n="379"/>

<xa>樂聞語</xa>
　　謂佛說法，稱適機宜，語音宣暢，事理該明，當機之眾，無不喜樂聽聞，故名樂聞語。

<xa>無依語</xa>
　　謂佛說法，隨機開導，無所依著，亦不希望他人信己而後為說，故名無依語。

<xa>不逆語</xa>
　　謂佛說法，知諸眾生根量，隨順不違，使其各得獲益，故名不逆語。

<xa>無邊語</xa>
　　謂佛說法，具大智慧，具大辯才，稱性宣演，無有窮極，故名無邊語。

<xa>拘尸城</xa>
　　拘尸城諸力士，得一分舍利，即於國中起塔供養。

<xa>波肩羅婆國</xa>
　　波肩羅婆國力士，得一分舍利，歸國起塔供養。

<xa>師伽那婆國</xa>
　　師伽那婆國拘樓羅眾，得一分舍利，歸國起塔供養。

<xa>阿勒遮國</xa>
　　阿勒遮國諸剎帝利，得一分舍利，歸國起塔供養。（梵語剎帝，華言田主。）

<xa>毗耨國</xa>
　　毗耨國諸婆羅門，得一分舍利，歸國起塔供養。

<xa>毗離國</xa>
　　毗離國諸黎車，得一分舍利，歸國起塔供養。
<pb n="380"/>

<xa>遮羅迦羅國</xa>
　　遮羅迦羅國諸釋子，得一分舍利，歸國起塔供養。

<xa>摩伽陀國</xa>
　　摩伽陀國阿闍世王，得一分舍利，歸國起塔供養。（梵語摩伽陀，華言善勝。梵語阿闍
世，華言未生怨。）

<xa>在迦毗羅城龍彌你園</xa>
　　梵語迦毗羅，華言黃色。梵語龍彌你，又云嵐毗尼，華言解脫處。佛之降生，即此園也
。乃造寶塔以表靈跡焉。

<xa>在摩伽陀園泥連河邊</xa>
　　梵語摩伽陀，華言善勝。梵語泥連，未見翻譯。佛於此河邊菩提樹下而成正覺，故建塔
於此，以供養焉。（梵語菩提，華言道。）

<xa>在波羅奈城</xa>
　　梵語波羅奈，華言鹿苑。佛於此處為聲聞緣覺說四諦法，故建塔以供養焉。（四諦者，
苦諦、集諦、滅諦、道諦也。）

<xa>在舍衛國只陀園</xa>
　　梵語舍衛，華言豐德。梵語只陀或云祇洹，華言戰勝。佛於此園說法度生，故建塔以供
養焉。

<xa>在曲女城</xa>
　　此城由往昔大樹僊人，咒九十九女一時腰曲，故名曲女。佛從忉利天說法，下降於此，
故建塔以供養焉。（梵語忉利，華言三十三。）

<xa>在王舍城</xa>
　　此城往昔由千王共居，故名王捨。佛於此處說法度生，故建塔以供養焉。
<pb n="381"/>

<xa>在廣嚴城</xa>
　　其城廣博、嚴淨，故名廣嚴。佛於此處思念籌量，故建塔以供養焉。

<xa>在拘尸那城</xa>
　　梵語拘尸那，華言角城，其城三角故也。佛於此城娑羅雙樹間入般涅槃，故建塔以供養
焉。（梵語娑羅，華言堅固。梵語般涅槃，華言滅度。）

<xa>經藏</xa>
　　經藏者，即四阿含經是也。（梵語阿含，華言無比法，謂世間之法無可比也。四阿含者
，增一阿含、長阿含、中阿含、雜阿含也。）

<xa>律藏</xa>
　　律藏者，即四分十誦律等是也。（四分者，一比丘法、二比丘尼法、三受戒法、四滅諍
法也。十誦者，謂佛弟子優波離十番誦出也。）

<xa>論藏</xa>
　　論藏者，即阿毗曇等論是也。（梵語阿毗曇，華言無比法。謂聖人分別法義不可比也。
）

<xa>咒藏</xa>
　　咒藏者，即除一切疾病陀羅尼，闢除諸惡陀羅尼等是也。（梵語陀羅尼，華言咒，亦云
能持，謂持善不失，持惡不生也。已上經、律、論、咒是聲聞四藏也。）

<xa>經藏</xa>
　　經藏者，即妙法蓮華經、大方廣佛華嚴等經。是也。

<xa>律藏</xa>
　　律藏者，即菩薩善戒經、梵網戒等經。是也。

<pb n="382"/>
<xa>論藏</xa>
　　論藏者，即大智度論、十地經等論。是也。

<xa>咒藏</xa>
　　咒藏者，即楞嚴咒、大悲等咒。是也。（已上經、律、論、咒，是菩薩四藏也。）

<xa>胎化藏</xa>
　　胎化藏者，謂佛說胎中化現等事，如菩薩處胎等經。是也。

<xa>摩訶衍藏</xa>
　　梵語摩訶衍，華言大乘。摩訶衍藏者，即佛所說法華、涅槃、華嚴等諸大乘經。是也。

<xa>中陰藏</xa>
　　謂此色身死後未託生前，名為中陰。中陰藏者，如佛所說中陰等經。是也。

<xa>戒律藏</xa>
　　戒律藏者，謂佛所制在家、出家及大乘、小乘諸品戒法，如僧祇等律部。是也。

<xa>菩薩藏</xa>
　　菩薩藏者，謂佛所說大乘諸經，明諸菩薩修因證果之法。是也。

<xa>雜藏</xa>
　　雜藏者，謂佛所說大、小乘經，共明聲聞、緣覺、菩薩及諸天、人修因證果等法。是也
。

<xa>金剛藏</xa>
　　金剛藏者，謂佛所說等覺菩薩修因證果之法，以其破惑之智最為堅利，能斷極後微細、
無明之惑，故名等覺菩薩為金剛心。是也。（等覺者，去後妙覺，猶有一等，勝前諸位，得
稱為覺也。）

<pb n="383"/>
<xa>佛藏</xa>
　　佛藏者，謂佛所說大乘諸經，明一切諸佛所說之法，及神通變現，導利眾生等事。是也
。

<xa>大品般若</xa>
　　謂佛演說五蘊、十二入、十八界、三十七道品等法，皆從六波羅蜜生。其般若波羅蜜最
大、最勝、最為第一，餘之五度，若無般若導達，則不得名為波羅蜜也。以其卷帙多故，是
名大品般若。（五蘊者，色蘊、受蘊、想蘊、行蘊、識蘊也。十二入者，眼入、耳入、鼻入
、舌入、身入、意入、色入、聲入、香入、味入、觸入、法入也。十八界者，眼界、色界、
眼識界；耳界、聲界、耳識界；鼻界、香界、鼻識界；舌界、味界、舌識界；身界、觸界、
身識界；意界、法界、意識界也。三十七道品者，觀身不淨、觀受是苦、觀心無常、觀法無
我，是四念處。已生惡，令永斷；未生惡，令不生；已生善，令增長；未生善，令得生，是
四正勤。欲如意足、念如意足、精進如意足、思惟如意足，是四如意足。信根、精進根、念
根、定根、慧根，是五根。信力、精進力、念力、定力、慧力，是為五力。念覺分、擇法覺
分、精進覺分、喜覺分、除覺分、定覺分、捨覺分，是七覺分。正見、正思惟、正語、正業
、正命、正精進、正念、正定，是八正道。已上諸法總為三十七道品也。梵語波羅蜜，華言
到彼岸。六波羅蜜者，一佈施、二持戒、三忍辱、四精進、五禪定、六智慧也。）

<xa>小品般若</xa>
　　謂與前大品所說之法，大要是同，因對大品，以其卷帙少故，是名小品般若。

<xa>放光般若</xa>
　　謂世尊入於三昧，從足千輻輪相，放大光明，上至肉髻及諸毛孔中，皆放光明，徧照十
方國土，為諸菩薩而說此經，是名放光般若。（梵語三昧，華言正定。）

<xa>光讚般若</xa>
　　光，即光明；讚，即講說。謂佛從舌本出無數光明，照三千界，其光明中自然而現無數
金蓮華，其蓮華上各有諸佛講說此經，是名光讚般若。（三千界者，小千、中千、大千也。
）

<pb n="384"/>
<xa>道行般若</xa>
　　謂佛說法，令諸眾生聞者喜樂，展轉相告，於中受學成就道行，是名道行般若。

<xa>金剛般若</xa>
　　金剛，喻也。般若，法也。以金剛之貞，至堅至利、能斷難斷，能碎萬物。譬喻般若空
慧，能斷諸眾生難斷之惑，是名金剛般若。

<xa>勝天王般若</xa>
　　勝天王問佛云：菩薩摩訶薩云何修學一法，通達一切法？佛即答云：菩薩摩訶薩修學般
若波羅蜜經，則能通達檀波羅蜜乃至智波羅蜜等。此經由勝天王發問而說，是名勝天王般若
。（菩薩，梵語具雲菩提薩埵，華言覺有情。梵語摩訶，華言大。梵語檀，華言施。）

<xa>文殊問般若</xa>
　　文殊師利白佛言：我觀如來不異相、不動相、不作相、無生相、無滅相、不有相、不無
相等。佛即答云：若能如是見於如來，心無所取、亦無不取等，甚為希有。此經因文殊發問
而說，是名文殊問般若。（梵語文殊師利，華言妙德。）

<xa>明還日輪</xa>
　　經云：此大講堂，洞開東方，日輪升天，則有明曜，而言還者，謂此講堂，日出則明，
無日則暗，是則明因於日，故復還於日也。然明是所見之塵境，非能見之性也。以塵境則有
生滅，見性元無生滅。是故所見之明則可還，能見之性不可還也。若能見之性亦可還者，則
不明時無復見其暗矣。故曰明還日輪。

<xa>暗還黑月</xa>
　　經云：中夜黑月，雲霧晦冥，則復昏暗，而言還者，以由白月則明，黑月便暗；是則暗
因黑月，故復還於黑月也。當知所見之暗則可還，能見之性不可還也。若能見之性亦可還者
，則不暗時無復見其明矣。故曰暗還黑月。

<xa>通還戶牖</xa>
　　經云：戶牖之隙，則復見通，而言還者，以有戶牖則見通，若無戶牖則不見通。是則通
<pb n="385"/>
屬戶牖，故復還於戶牖也。當知所見之通則可還，能見之性不可還也。若能見之性亦可還，
則不通處無復見其壅矣。故曰通還戶牖。（隙者，戶牖之空處也。）

<xa>壅還牆宇</xa>
　　經云：牆宇之間，則復觀壅。而言還者，以有牆宇則見壅，若無牆宇則不見壅，是則壅
屬牆宇，故復還於牆宇也。乃知所見之壅則可還，能見之性不可還也。若能見之性亦可還者
，則無壅處不復見其通矣。故曰壅還牆宇。

<xa>緣還分別</xa>
　　經云：分別之處則復見緣，而言還者，謂有分別所對之處，則有所緣之相，若無所對五
塵之境，則無緣相而可分別。是則緣屬分別，故復還於分別也。當知所緣分別之相可還，而
能分別之性不可還也。若能分別之性亦可還者，則不緣境時，無復知其無分別矣。故曰緣還
分別。（緣者，係也。謂心緣系色、聲、香、味、觸之五塵也。所對之處，即五塵之境也。
）

<xa>頑虛還空</xa>
　　頑者，無知也。頑虛者，謂無形相，頑然無有知覺也。經云：頑虛之中，遍是空性，而
言還者，謂無形相之礙，則遍是虛空，若有形相則不見其虛矣。是則頑虛即空，故復還於空
也。當知所見之虛則可還，能見之性不可還也。若能見之性亦可還者，則不虛時無復見其形
相矣。故曰頑虛還空。

<xa>郁[土*孛]還塵</xa>
　　郁者，滯也。[土*孛]者，氣盛貌。經云：郁[土*孛]之象則紆昏塵，而言還者，
以有塵象則見郁[土*孛]，無塵則不見其昏滯。是則郁[土*孛]屬於塵象，故復還於塵
象也。當知所見郁[土*孛]之象則可還，能見之性不可還也。若能見之性亦可還者，則無
塵時不復見其清明矣。故曰郁[土*孛]還塵。（紆者，縈也。）

<xa>清明還霽</xa>
　　經云：澄霽斂氛，又觀清淨，而言還者，以澄霽則見清淨，昏暗則不能見其明淨矣。是
則清明屬霽，故復還於霽也。當知所見清明之象可還，而能見之性不可還也。若能見之性亦
<pb n="386"/>
可還者，則不明時無復見其昏暗矣。故曰清明還霽。

<xa>常住</xa>
　　謂此涅槃之理，徹三際以常存，亙十方而常在。故曰常住。（三際者，即過去、未來、
現在三世也。十方者，四方、四維、上、下也。）

<xa>寂滅</xa>
　　謂此涅槃之理，寂絕無為，大患永滅。故曰寂滅。（大患者，生死也。）

<xa>不老</xa>
　　謂此涅槃之理，不遷不變，無增無減，故曰不老。

<xa>不死</xa>
　　謂此涅槃之理，從本不生，今亦不滅，故曰不死。

<xa>清淨</xa>
　　謂此涅槃之理，安住清涼，諸障悉淨，故曰清淨。

<xa>虛通</xa>
　　謂此涅槃之理，虛徹靈通，圓融無礙，故曰虛通。

<xa>不動</xa>
　　謂此涅槃之理，寂然不動，妙絕無為，故曰不動。

<xa>快樂</xa>
　　謂此涅槃之理，無生死逼迫之苦，有真常寂滅之樂，故曰快樂。

<xa>漸漸轉深</xa>
　　謂如來所說涅槃之法，隨順眾生根性，利、鈍、大、小，無不令其各各獲益，次第修證
，而至於究竟之地。如經所說，優婆塞戒、沙彌戒、比丘戒、菩薩戒、須陀洹果乃至菩薩果
<pb n="387"/>
、佛果之類，猶如大海之流，從淺而至深也。（梵語涅槃，華言滅度。梵語優婆塞，華言清
淨土。梵語沙彌，華言息慈。梵語比丘，華言乞士。菩薩，具雲菩提薩埵，華言覺有情。優
婆塞戒，即五戒也。沙彌戒，即十戒也。比丘戒，即二百五十戒也。菩薩戒，即十種戒也。
梵語須陀洹，華言入流。）

<xa>深難得底</xa>
　　謂如來所說涅槃之法，理智圓融，妙不決定，一切二乘、菩薩皆莫測其所至。如經云：
或說我無我，或說常無常，或說淨不淨，或說空不空，乃至或說五陰即是佛性之類，於如是
等法，說無窮盡，猶如大海之深，難得底也。（二乘者，聲聞乘、緣覺乘也。五陰者，色陰
、受陰、想陰、行陰、識陰也。）

<xa>同一鹼味</xa>
　　謂如來所說涅槃之法，雖有四教之異，莫不為令眾生同得實相之理，同躋大學之地。如
經所說，一切眾生同有佛性，同一解脫，同一因果，乃至一切同得常樂我淨之類，猶如大海
，雖納百川，同一鹼味也。（四教者，藏教、通教、別教、圓教也。）

<xa>潮不過限</xa>
　　謂如來說涅槃之時，扶律談常，制諸禁戒，令諸弟子如法受持，不得踰越。如經所說，
制諸比丘不得受畜八不淨物之類。猶如海潮，朝夕往來，不過其限也。（八不淨物者，一置
買田宅，二種植根栽，三貯聚谷粟，四畜養奴婢，五畜養群畜，六藏積金銀財寶，七藏積象
牙刻鏤等物，八藏積銅鐵釜鑊以自煮爨也。）

<xa>有種種寶藏</xa>
　　謂如來所說涅槃之法，為世珍寶，可尊、可貴，凡眾生窘於法財者，令其修習，悉得免
離逼迫之苦，而成出世饒益之樂，如經所說。寶者，謂四念處，四正勤乃至如來功德智慧之
類，無所不具，猶如大海，種種諸寶皆悉含藏也。（四念處者，觀身不淨，觀受是苦，觀心
無常，觀法無我也。四正勤者，已生惡，令永斷；未生惡，令不生；已生善，令增長；未生
善，令生也。）

<xa>大身眾生居住</xa>
<pb n="388"/>
　　謂如來所說涅槃之法，甚深無量，一切佛及菩薩莫不依此而住。如經所說，佛菩薩有大
智慧、大神通乃至大慈悲之類，無非聖法之所含攝。猶如大海，一切鯤鯨大身之類，咸依之
而居也。

<xa>不宿死屍</xa>
　　謂如來所說涅槃之法，專為扶持戒律而談常住，不令眾生起斷滅見，於末法中生清淨正
信之心，離一切邪惡之人，如經所說。闡提誹謗方等，非法說法，法說非法，受畜八種不淨
之物，佛物僧物隨意而用。或於比丘、比丘尼所，作非法事，皆為死屍，是經離如是等，猶
大海之不宿死屍也。（闡提，梵語具雲一闡提，華言信不具，外道名。梵語尼，華言女。）

<xa>萬流大雨不增不減</xa>
　　謂如來所說涅槃之法，廣談佛性，盛演圓常，平等清淨，不生不滅；眾生諸佛，同一覺
源，曾無有異。如經所說，無邊際故，無始終故，常住不生不滅故，一切眾生悉平等故，一
切佛性同一性故，猶萬流大雨之歸大海，而不增不減也。

<xa>內有色相外觀色</xa>
　　謂行人先觀自己色身相狀，壞爛不淨，不可愛樂，一心靜定；更想皮肉脫落，但見白骨
，有八色光明，故云內有色相。又為欲界貪慾難斷，雖已自觀內色不淨，故須復以不淨觀於
他人之色，令生厭惡，以求斷除，故又云外觀色。此即初背捨，位在初禪天定。（八色光明
者，謂見地色如黃白淨地；見水色如淵中澄清之水；見火色如煙薪清淨之火；見風色如無塵
清風；見青色如金精山；見黃色如薝卜花；見赤色如春朝霞；見白色如珂雪也。）

<xa>內無色相外觀色</xa>
　　謂行人為入二禪，已滅內身色相，故云內無色相。又為欲界貪慾難斷，故猶觀外不淨之
相，令生厭惡，以求斷除，故又云外觀色。此即第二背捨，位在二禪天定。

<xa>淨背捨身作證</xa>
　　淨，即緣於淨相也。謂行人於第二背捨後，除棄外色不淨之相，但於定中練習八色光明
，清淨皎潔，猶如妙寶之色。故云淨背捨。心既明淨，樂漸增長，徧滿身中，悉皆怡悅，故
又云身作證。此即第三背捨，位在三禪天定。
<pb n="389"/>

<xa>虛空處背捨</xa>
　　謂行人於欲界後，已除棄自身不淨之色；初背捨後，又除棄內身白骨之色；第二背捨後
，又除棄外身一切不淨之色。尚餘八種淨色，皆依心住，若心捨色，色即謝滅；一心緣空，
與空相應，即入無邊虛空處定。故云虛空處背捨。此即第四背捨，位在四禪天定。

<xa>識處背捨</xa>
　　謂行人若捨虛空處，一心緣識入定時，即觀此定依五陰等，悉皆無常、苦、空、無我、
虛誑不實，心生厭背，而不受著，故云識處背捨。（五陰者，色陰、受陰、想陰、行陰、識
陰也。無常者，謂五陰之身，終歸壞滅也。苦者，謂身有生死逼迫等苦也。空者，謂身由四
大假合而成，本來空也。無我者，謂四大各離，誰是我耶？）

<xa>無所有處背捨</xa>
　　謂行人若捨識處，一心緣無所有處入定時，即觀此定，依五陰等，悉皆無常、苦、空、
無我，虛誑不實，心生厭背，而不受著，故名無所有處背捨。

<xa>非有想非無想處背捨</xa>
　　謂行人若捨無所有處，一心緣非有想非無想，入定時即觀此定，依五陰等悉皆無常、苦
、空、無我、虛誑不實，心生厭背，而不愛著，故名非有想非無想背捨。

<xa>滅受想背捨</xa>
　　受，即領納。想，即思想。即五陰中受、想二心也。謂行人厭患此心散亂，欲入定休息
，故背滅受想諸心，是名滅受想背捨。

<xa>內有色相，外觀色少，若好若丑，是名勝知勝見</xa>
　　謂行人先觀自己色身相狀，壞爛不淨，不可愛樂，一心靜定；更想皮肉脫落，但見白骨
，有八色光明，故云內有色相；又以觀道未增，若觀多色，恐難攝持，故觀少色，是以自觀
己身不淨，亦觀所愛之人身亦不淨，故云外觀色少。若好若丑者，謂觀外諸色善業果報，故
名好；惡業果報，故名丑。或時繫心一處，觀欲界中色，能生貪慾者，是淨色，名為好；能
生瞋恚者，是不淨色，名為丑。勝知勝見者，謂觀心純熟，於好色中，心不貪愛；於丑色中
<pb n="390"/>
，心不瞋恚也。（八色光明者，謂見地色如黃白淨地；見水色如淵中澄清之水；見火色如無
煙薪清淨之火；見風色如無塵清風；見青色如金精山；見黃色如薝卜華；見赤色如春朝霞；
見白色如珂雪也。）

<xa>內有色相，外觀色多，若好若丑，是名勝知勝見</xa>
　　謂行人先觀自己色身相狀，壞爛不淨，不可愛樂，一心靜定；更想皮肉脫落，但見白骨
，有八色光明，故云內有色相。觀於內身色相既熟，則觀外色雖多，亦無妨礙。所謂諦觀一
死屍至十百千萬等死屍。若觀一胖脹時，悉見一切胖脹，乃至壞爛青瘀剝落亦復如是。故云
外觀色多，若好若丑者。謂觀外諸色善業果報，故名好；惡業果報，故名丑。或時繫心一處
，觀欲界中色，能生貪慾者，是淨色，名為好；能生瞋恚者，是不淨色，名為丑。勝知勝見
者，謂觀心純熟，於好色中，心不貪愛，於丑色中，心不瞋恚也。

<xa>內無色相，外觀色少，若好若丑，是名勝知勝見</xa>
　　謂行人入二禪已，滅內心色相，故云內無色相。又以觀道未增，若觀多色，恐難攝持，
故觀少色，是以自觀己身不淨，亦觀所愛之人身亦不淨。故云外觀色少。若好若丑者，謂觀
外諸色善業果報，故名好；惡業果報，故名丑。或時繫心一處，觀欲界中色，能生貪慾者，
是淨色，名為好；能生瞋恚者，是不淨色，名為丑。勝知勝見者，謂觀心純熟，於好色中，
心不貪愛，於丑色中，心不瞋恚也。

<xa>內無色相，外觀色多，若好若丑，是名勝知勝見</xa>
　　謂行人入二禪已，滅內身色相，故云內無色相。觀內身色相既無，則外觀色相雖多，亦
無妨礙，所謂諦觀一死屍至千萬死屍；若觀一胖脹，悉見一切胖脹，乃至壞爛剝落亦復如是
。若好若丑者，謂觀外諸色善業果報，故名好；惡業果報，故名丑。或時繫心一處，觀欲界
中色，能生貪慾者，是淨色，名為好；能生瞋恚者，是不淨色，名為丑。勝知勝見者，謂觀
心純熟，於好色中，心不貪愛，於丑色中，心不瞋恚也。蓋行人為欲界煩惱難破，故於第二
禪中重修第三、第四勝處，除滅欲界煩惱，令無遺餘，亦令觀道增進牢固，不失工力轉勝也
。

<xa>青勝處</xa>
　　謂行人觀青色照耀，勝於背捨八色光明中所見青相，不起法愛，故名勝處。
<pb n="391"/>

<xa>黃勝處</xa>
　　謂行人觀黃色照耀，勝於背捨八色光明中所見黃相，亦不起法愛，故名勝處。

<xa>赤勝處</xa>
　　謂行人觀赤色照耀，勝於背捨八色光明中所見赤相，亦不起法愛，故名勝處。

<xa>白勝處</xa>
　　謂行人觀白色照耀，勝於背捨八色光明中所見白相，亦不起法愛，故名勝處。

<xa>正見</xa>
　　謂人修無漏道，見四諦分明，破外道有無等種種邪見，是為正見。（無漏道者即戒定慧
。修此道者，能斷三界有漏生死也。四諦者，苦諦、集諦、滅諦、道諦也。）

<xa>正思惟</xa>
　　謂人見四諦時，正念思惟，觀察籌量，令觀增長，是為正思惟。

<xa>正語</xa>
　　謂人以無漏智慧，常攝口業，遠離一切虛妄不實之語，是為正語。

<xa>正業</xa>
　　謂人以無漏智慧，修攝其心，住於清淨正業，斷除一切邪妄之行，是為正業。（清淨正
業者，謂戒定慧等出世之善業也。）

<xa>正命</xa>
　　謂出家之人，當離五種邪命利養，常以乞食自活其命，是為正命。（五種邪命者，一詐
現異相，二自說功能，三佔相吉凶，四高聲現威，五說所得利以動人心也。）

<xa>正精進</xa>
　　不雜名精，無間名進。謂人勤修戒定慧之道，一心專精，無有間歇，是名正精進。
<pb n="392"/>

<xa>正念</xa>
　　謂人思念戒定慧正道及五停心助道之法，堪能進至涅槃，是名正念。（五停心者，多散
眾生數息觀、多貪眾生不淨觀、多嗔眾生慈悲觀、愚癡眾生因緣觀、多障眾生念佛觀也。）

<xa>正定</xa>
　　謂人攝諸散亂，身心寂靜，正住真空之理，決定不移，是名正定。

<xa>苦法智</xa>
　　苦是欲界生死之苦，法是所證真如之理，智是能證之智。謂觀欲界生死之苦，真智發而
證真如之理，是名苦法智。

<xa>苦類智</xa>
　　謂觀欲界苦諦之後，復觀上二界苦諦，真智明發，是欲界苦法智之流類，是名苦類智。
（上二界者，謂色界、無色界也。）

<xa>集法智</xa>
　　謂觀欲界集諦見惑，真智明發，而證真如之理，是名集法智。

<xa>集類智</xa>
　　謂觀欲界集諦之後，復觀上二界集諦，真智明發，是欲界集法智之流類，是名集類智。

<xa>滅法智</xa>
　　謂觀欲界滅諦滅前苦集，真智明發，而證真如之理，是名滅法智。

<xa>滅類智</xa>
　　謂觀欲界滅諦之後，復觀上二界滅諦，真智明發，是欲界滅法智之流類，是名滅類智。

<xa>道法智</xa>
　　謂觀欲界道諦，修三十七道品，真智明發，而證真如之理，是名道法智。（三十七道品
<pb n="393"/>
者，觀身不淨、觀受是苦、觀心無常、觀法無我，是四念處。已生惡，令永斷；未生惡，令
不生；已生善，令增長；未生善，令得生，是四正勤。欲如意足、念如意足、精進如意足、
思惟如意足，是四如意足。信根、精進根、念根、定根、慧根，是五根。信力、精進力、念
力、定力、慧力，是為五力。念覺分、擇法覺分、精進覺分、喜覺分、除覺分、定覺分、捨
覺分，是七覺分。正見、正思惟、正語、正業、正命、正精進、正念、正定，是八正道。已
上諸法總為三十七道品也。）

<xa>道類智</xa>
　　謂觀欲界道諦之後，復觀上二界道諦，真智明發，是欲界道法智之流類，是名道類智。

<xa>念佛</xa>
　　謂修禪觀之人，若遭恐怖障難之時，應念諸佛慈悲，救濟眾生，功德無量。如是，一心
唸唸不捨，怖障即除也。

<xa>念法</xa>
　　謂修禪觀之人，若遭恐怖障難之時，應當念法，法力廣大，通達無礙，能滅煩惱。如是
，一心唸唸不捨，怖障即除也。

<xa>念僧</xa>
　　謂修禪觀之人，若遭恐怖障難之時，應當念僧，僧是佛之弟子，能修正道，能證聖果，
為世福田。如是，一心唸唸不捨，怖障即除也。

<xa>念戒</xa>
　　謂修禪觀之人，若遭恐怖障難之時，應當念戒，戒是無上菩提之本，能遮諸惡，得安隱
處。如是，一心唸唸不捨，怖障即除也。（梵語菩提，華言道。）

<xa>念捨</xa>
　　謂修禪觀之人，若遭恐怖之時，應當念捨。捨有二種：一捨施，能生大功德；二捨煩惱
，因此得大智慧。如是，一心唸唸不已，怖障即除也。

<pb n="394"/>
<xa>念天</xa>
　　謂修禪觀之人，若遭恐怖障難之時，應當念四天王天，乃至他化自在天，如是等天，果
報清淨，利安一切。如是，一心唸唸不捨，怖障即除也。（四天王者，東方持國天王、南方
增長天王、西方廣目天王、北方多聞天王也。他化自在天，即欲界第六天也。）

<xa>念出入息</xa>
　　息，即鼻中出入之氣。念出入息者，謂修禪觀之人若遭恐怖之時，應當念息，息是治散
亂之良藥，入禪定之捷徑，如是唸唸不已，則心不馳散，怖障即除也。

<xa>念死</xa>
　　謂修禪觀之人，若遭恐怖障難之時，應當念死，死有二種：一者，自死，謂報盡而死；
二者，他緣死，謂遇惡緣而死。此二種死，從生以來，常與身俱，無可避處。如是，一心唸
唸不已，怖障即除也。

<xa>道從無慾非有欲得</xa>
　　謂比丘修道，當於一切塵境不生希欲之心，雖自得無慾，而不令他知，此所以能得道也
，是名道從無慾，非有欲得。

<xa>道從知足非無厭得</xa>
　　謂比丘修道，衣但覆形，食但支命，一切所需，悉當知足，此所以能得道也，是名道從
知足，非無厭得。

<xa>道從遠離非聚會得</xa>
　　謂比丘修道，於世間諸法及己身心俱當遠離，此所以能得道也，是名道從遠離，非聚會
得。

<xa>道從精勤非懈怠得</xa>
　　謂比丘修道，當常行精進，斷惡不善，修諸善法，恆自起意專一堅固，不捨方便，此所
以能得道也，是名道從精進，非懈怠得。

<pb n="395"/>
<xa>道從正念非邪念得</xa>
　　謂比丘修道，當觀察身心內外諸法，悉皆空寂，無有邪念，此所以能得道也，是名道從
正念，非邪念得。

<xa>道從定意非亂意得</xa>
　　謂比丘修道，當遠離諸惡之法，凝心禪定，無有散亂，此所以能得道也，是名道從定意
，非亂意得。

<xa>道從智慧非愚癡得</xa>
　　謂比丘修道，當觀察世間興衰之法，而得智慧明達，分別曉了，悉除惑業，盡生死苦，
此所以能得道也，是名道從智慧，非愚癡得。

<xa>道從不戲樂非戲行得</xa>
　　謂比丘修道當常寂靜，遠離嬉戲之樂，遊觀之行，安住無為之理，正意而解，此所以能
得道也，是名道從不戲樂，非戲行得。

<xa>欲覺</xa>
　　欲，即貪慾。謂貪慾心起，常念可意之事，故名欲覺。

<xa>嗔覺</xa>
　　嗔，即嗔恨。謂瞋恚心起，常念忿恨於他，故名嗔覺。

<xa>惱覺</xa>
　　惱，即惱害。謂憎嫉心起，常念惱害於他，故名惱覺。

<xa>親裡覺</xa>
　　謂常憶念親戚鄉里，故名親裡覺。

<xa>國土覺</xa>
　　謂常念國土安危，故名國土覺。
<pb n="396"/>

<xa>不死覺</xa>
　　謂因多財資養，常念不死，故名不死覺。

<xa>族姓覺</xa>
　　族，即姓族。姓，即種姓。謂矜誕心起，常念世族種姓有高有下，故名族姓覺。（矜誕
者，誇大之謂也。）

<xa>輕侮覺</xa>
　　侮，即慢也。謂恃己才德，常念輕慢於人，故名輕侮覺。

<xa>苦法忍</xa>
　　苦，即欲界生死之苦。法，即真如之理。忍，即忍可，亦印證之義也。謂於四善根位中
，因觀欲界生死之苦，至世第一後心，真如理顯，生無漏法忍，是名苦法忍。（四善根者，
即四加行，暖位、頂位、忍位、世第一位也。無漏者，謂不漏落三界生死也。）

<xa>苦類忍</xa>
　　苦，即色界、無色界、生死之苦。類，即流類。謂觀欲界苦諦之後，復觀上二界苦諦，
亦生無漏法忍，是欲界苦法忍之流類，是名苦類忍。（上二界者，即色界、無色界也。）

<xa>集法忍</xa>
　　集，即招集之義。謂觀欲界集諦，見、思之惑，真如理顯，生無漏法忍，是名集法忍。
（見惑者，謂意根對法塵起諸分別；眼等五根，對色等五塵，起諸貪愛思惑者，謂曰思惑也
。）

<xa>集類忍</xa>
　　謂觀欲界集諦之後，復觀上二界集諦，生無漏法忍，是欲界集法忍之流類，是名集類忍
。

<xa>滅法忍</xa>
<pb n="397"/>
　　滅，即滅無之義。謂觀欲界滅諦，滅前苦集，真如理顯，生無漏法忍，是名滅法忍。

<xa>滅類忍</xa>
　　謂觀欲界滅諦之後，復觀上二界滅諦，生無漏法忍，是欲界滅法忍之流類，是名滅類忍
。

<xa>道法忍</xa>
　　道，即三十七道品。謂觀欲界道諦，修此道品，真如理顯，生無漏法忍，是名道法忍。
（三十七道品者，觀身不淨、觀受是苦、觀心無常、觀法無我，是四念處。已生惡，令永斷
；未生惡，令不生；已生善，令增長；未生善，令得生，是四正勤。欲如意足、念如意足、
精進如意足、思惟如意足，是四如意足。信根、精進根、念根、定根、慧根，是五根。信力
、精進力、念力、定力、慧力，是為五力。念覺分、擇法覺分、精進覺分、喜覺分、除覺分
、定覺分、捨覺分，是七覺分。正見、正思惟、正語、正業、正命、正精進、正念、正定，
是八正道。已上諸法總為三十七道品也。）

<xa>道類忍</xa>
　　謂觀欲界道諦之後，復觀上二界道諦，生無漏法忍，是欲界道法忍之流類，是名道類忍
。

<xa>少欲覺</xa>
　　謂人寡慾，乃得心安。是則，臥覺一榻之寬，覆覺一衾之溫，食覺一餐之飽，處覺容膝
之適，心無過想，是名少欲覺。

<xa>知足覺</xa>
　　謂人雖貧乏，常知止足，是則雖服粗弊，而有狐貉之溫；雖食藜糗，而有膏梁之美；雖
居蓬蓽，而有廈屋之安，是名知足覺。

<xa>寂靜覺</xa>
　　謂人離眾憒鬧，閑居獨處，厭世纏縛，思滅貪慾之苦本，而能斷除煩惱，寂靜其心，是
名寂靜覺。
<pb n="398"/>

<xa>正念覺</xa>
　　謂人思念正道，一心專注，無有間雜，不起邪想，是名正念覺。

<xa>正定覺</xa>
　　謂人修習禪定，攝諸亂想，而得身心寂靜，三昧現前，是名正定覺。（梵語三昧，華言
正定。）

<xa>精進覺</xa>
　　謂人勇猛精勤，修習善法，不令間斷，則道業日進，無有退失，是名精進覺。

<xa>正慧覺</xa>
　　謂人欲入道者，必須從聞而思，從思而修，以此三者而自增益，則智慧真正，離諸邪見
，斷惑證果，是名正慧覺。

<xa>無戲論覺</xa>
　　以言嘲謔名為戲論。謂人欲得涅槃寂靜之樂，必須清淨口業，捨諸戲論，一循正語，是
名無戲論覺。（梵語涅槃，華言滅度。）

<xa>眼識</xa>
　　謂眼以色為緣，而生眼識。眼識依根而生，眼根因識能見，而能見者，是名眼識。

<xa>耳識</xa>
　　謂耳以聲為緣，而生耳識。耳識依根而生，耳根因識能聽，而能聽者，是名耳識。

<xa>鼻識</xa>
　　謂鼻以香為緣，而生鼻識。鼻識依根而生，鼻根因識能嗅，而能嗅者，是名鼻識。

<xa>舌識</xa>
　　謂舌以味為緣，而生舌識。舌識依根而生，舌根因識能嘗，而能嘗者，是名舌識。
<pb n="399"/>

<xa>身識</xa>
　　謂身以觸為緣，而生身識。身識依根，而生身根，因識能覺，而能覺者，是名身識。

<xa>意識</xa>
　　謂意以法為緣，而生意識。意識依根，而生意根，因識而能分別，以能分別前五根所緣
色等五塵境界，是名意識。（五根者，眼根、耳根、鼻根、舌根、身根也。五塵者，色塵、
聲塵、香塵、味塵、觸塵也。）

<xa>末那識</xa>
　　梵語末那，華言意，亦名相續。識，又名分別識。此識本無定體，即第八識之染分，依
第八識自證分而生，緣第八識見分，而執為我，為第六識之主執，轉第六識所緣善惡之境，
而為染淨，皆由此識也。前第六識名意識，今此識亦名意者，謂第六識，依根而得名。此識
當體而立，號第六識。雖能分別五塵好惡，而由此識傳送相續執取也。（依根者，根即意根
也。當體者，即分別之體也。）

<xa>阿賴耶識</xa>
　　梵語阿賴耶，華言藏識。以其無法不含，無事不攝故也。此識染淨同源，生滅和合，而
具有四分，如摩尼珠，體本清淨。又如明鏡，能含萬像。若以染分言之，無明依之而起，結
業由之而生，具足煩惱塵勞，變現根身世界，即前七種識境皆是也。若以淨體言之，即本覺
心源，離念清淨，在聖不增，在凡不減也。（四分者，一、相分，即形相。謂此識能變現根
身世界及諸法名義、相狀，皆由第八識此分而生，如鏡中所現之影像也。二、見分。見，即
照了之義。謂此識能照燭一切諸法，及解了諸法義理，如鏡中之明，能照萬像也。三、自證
分。自證所具之法，謂此識能持見分、相分，親證無礙，如鏡之圓體，能持其明，能含眾像
也。四、證自證分。證，即能證之體。自證，即所具之法，能持前自證分、見分、相分，皆
不離此分，是第八識本體如鏡之背也。梵語摩尼，華言離垢。根身者，即眼等諸根也。）

<xa>眼識緣唯實唯量境</xa>
　　謂眼見色時，即有識生，能緣青黃赤白實有之色，名為性境。此識對境名為現量，以其
但能見色，未起分別，是故所緣之境狹也。（性境者，謂現前所有實見之境也。現量者，謂
<pb n="400"/>
見現前之色，而能量度也。）

<xa>耳識緣唯實唯量境</xa>
　　謂耳聞聲時，即有識生，能聞言語等實有之聲，名為性境。此識對境名為現量，以其但
能聞聲，未起分別，是故所緣之境狹也。

<xa>鼻識緣唯實唯量境</xa>
　　謂鼻嗅香時，即有識生，能嗅好惡實有之香，名為性境。此識對境名為現量，以其但能
嗅香，未起分別，是故所緣之境狹也。

<xa>舌識緣唯實唯量境</xa>
　　謂舌嘗味時，即有識生，能嘗鹼酸苦淡實有之味，名為性境。此識對境名為現量，以其
但能嘗味，未起分別，是故所緣之境狹也。

<xa>身識緣唯實唯量境</xa>
　　謂身覺觸時，即有識生，能緣細滑粗強，實有之觸，名為性境。此識所緣名為現量，以
其但能覺觸，未起分別，是故所緣之境狹也。

<xa>意識遍緣一切通徹假實三量</xa>
　　謂此識心，遍緣現前實有之境，於實境上分別長短方圓等相，名為假。是則此識三境皆
緣，三量皆具，以其遍能分別假實諸境，是以所緣之境廣也。（三境者，一性境，說見上。
二獨影境，謂思量過去之境，唯有影現於心。三本質境，謂於現身境上分別質相。三量者，
一現量，說見上。二比量，謂於現前物上比度而知，如隔牆見煙，知彼有火。三非量，謂追
緣過去未來之事。）

<xa>第七識見分唯假唯實</xa>
　　謂此識無別體相，依第八識為因而起，復緣第八見分，而為相分，分別思量；常執第八
為我，能緣之心是假，所緣之境是實，以其唯起我執，生諸氣習，不能徧緣諸境，是故所緣
之境最狹也。（第八識者，即藏識也。見分者，謂能見之識也；相分者，謂所見之境相也。
生諸氣習者，謂我見等惑氣分熏習而生也。）
<pb n="401"/>

<xa>第八識緣根身器界唯實唯量</xa>
　　根身者，即眼等諸根也。器界者，以世界如器也。謂此根本之識，染淨同源，一切根身
器界，依之而生。而此根界是八識相分皆為所緣，是實有現前之量，是故所緣之境最廣也。
（根本識，即第八藏識也。）

<xa>依止執受</xa>
　　謂此識能為染淨諸法之所依止，執持不失，是名依止執受。

<xa>最初生起</xa>
　　謂此識最初於母腹托胎之時，如磁石吸鐵，是名最初生起。（磁石喻識，鐵喻父精母血
。）

<xa>有明瞭性</xa>
　　謂此識於一切善惡無記三性諸法，皆悉明瞭分別，無有暗昧，是名有明瞭性。（無記性
者，謂不善不惡之性也。）

<xa>有種子性</xa>
　　謂此識能任持世間、出世間諸法種子，令不散失，是名有種子性。

<xa>業用差別</xa>
　　謂此識隨染緣，而造惡業。隨淨緣，而造善業。差別不同，是名業用差別。

<xa>身受差別</xa>
　　身以積聚為義，謂此能含藏一切諸法，故名為身，由能領受第七末那識染淨之緣所熏，
而於善惡諸法不相混濫，是名身受差別。（梵語末那，華言意。）

<xa>處無心定</xa>
　　謂入無想定或滅盡定，雖受想心滅，出入息斷，而此識不滅，是名處無心定。（無心定
者，即無想天定也。滅盡定者，謂受想心滅，身證此定，即阿羅漢所證之定也。）
<pb n="402"/>

<xa>命終時識</xa>
　　謂命將終時，冷觸漸起，唯有此識，能執持身。此識若捨，四大分散，是名命終時識。
（四大者，地大、水大、火大、風大也。）

<xa>雜犍度</xa>
　　如經，為聲聞說四善根及四聖果、有餘、無餘涅槃等法不一，故名雜犍度。（四善根者
，暖位、頂位、忍位、世第一位，即四加行也。四聖果者，謂初果須陀洹、二果斯陀含、三
果阿那含、四果阿羅漢也。梵語涅槃，華言滅度。有餘涅槃者，謂四果羅漢雖煩惱惑盡，尚
餘身智未滅也。無餘涅槃者，謂惑障既盡，身智亦滅，無有餘也。）

<xa>結使犍度</xa>
　　結，即纏縛。使，即驅役也。謂三結、五蓋、上五分、下五分等惑，總而言之，不出百
八煩惱也。因此煩惱惑業纏縛驅役，行人心神流轉三界，故名結使犍度。（三結者，身見結
、戒取結、疑結也。五蓋者，貪蓋、嗔蓋、睡眠蓋、掉悔蓋、疑蓋也。上五分者，色界、無
色界之惑也：一色愛、二無色愛、三掉、四慢、五無明也。下五分者，欲界之惑也：一貪、
二嗔、三身見、四戒取、五疑也。百八煩惱者，謂眼等六根對色等六塵，於六塵中，各分好
、惡、平三種，則成十八。此好、惡、平三種，於六根中各生三受，復成十八。是則，六根
、六塵共成三十六。更約過去、現在、未來三世，各有上之三十六種，總成一百八煩惱也。
）

<xa>智犍度</xa>
　　智，即智慧。謂初果、二果、三果、四果之人，因修戒定慧道品，斷除惑障，所發無漏
之智慧也。（初果，梵語須陀洹，華言預流。二果，梵語斯陀含，華言一來。三果，梵語阿
那含，華言不來。四果，梵語阿羅漢，華言無學。無漏者，不漏落三界生死也。）

<xa>行犍度</xa>
　　行，即身、口、意三業所起善惡諸行也。善行者，身不殺、盜、婬，口不妄言、綺語、
兩舌、惡口，意不貪、嗔、癡。惡行者，身行殺、盜、婬，口起妄言、綺語、兩舌、惡口，
意起貪、嗔、癡，故名行犍度。
<pb n="403"/>

<xa>四大犍度</xa>
　　四大，即地、水、火、風也。以其無處不有稱之為大。約過去、未來、現在三世，論四
大所造善色、惡色，故名四大犍度。

<xa>根犍度</xa>
　　根，即六根、五根等法，約四果及三世而說，故名根犍度。（六根者，眼根、耳根、鼻
根、舌根、身根、意根也。五根者，信根、進根、念根、定根、慧根，即聲聞之人所修之法
也。）

<xa>定犍度</xa>
　　定，即欲界天定、色界天定、無色界天定及聲聞、緣覺所修之定，種種不同，故名定犍
度。

<xa>見犍度</xa>
　　見，即凡夫外道斷常二見及六十二見等種種不同，故名見犍度。（斷見者，外道妄計此
身滅已更不再生也。常見者，妄計此身雖滅，後報復生也。六十二見者，外道於色、受、想
、行、識五陰法中，每一陰起四種邪見，五陰各四，則成二十見。約三世論之，則成六十見
，此六十見以斷常二見為根本，總成六十二也。）

<xa>少字攝多義</xa>
　　謂於一字中包攝多義也。如圓覺經，長行文中，佛為普眼菩薩說四大和合，各離之相，
文義甚長，至於重頌，則以四句，收攝多義。偈云：身相屬四大，心性歸六塵，四大體各離
，誰為和合者。等是也。（長行者，經之散文；重頌者，經之偈文也。四大者，地大、水大
、火大、風大也。六塵者，色塵、聲塵、香塵、味塵、觸塵、法塵也。）

<xa>讚歎多以偈頌</xa>
　　謂諸經中，凡菩薩等稱讚嘆美佛之功德，多以偈頌也。

<xa>為鈍根重說</xa>
<pb n="404"/>
　　謂佛為弟子說長行經竟，有根鈍不能解悟，更為重說偈頌也。

<xa>為後來之徒</xa>
　　謂佛為弟子說長行經竟，或有新來之眾，未聞前說，佛則更為重說偈頌也。

<xa>為隨喜樂</xa>
　　謂佛隨眾機，有喜樂偈頌者，即為演說偈頌也。

<xa>為易受持</xa>
　　謂佛因長行，文句繁多，恐難受持，故說偈頌，令人記憶。如為槃特說偈云：守口攝意
身莫犯，如是行者得度世。等是也。（槃特，梵語具雲槃陀伽，華言繼道。）

<xa>增明前說</xa>
　　謂初於長行文中，說義未盡，後於重頌，廣明其義也。

<xa>長行未說</xa>
　　謂不說長行，而直說偈頌，如金光明經空品是也。

<xa>立宗</xa>
　　宗，猶主也，要也，以所立之法為宗要也。謂如五蘊等法，皆假因緣而生，實無自性，
於中求我，決不可得，故說諸法無我，以破執我立論者，是名立宗。（五蘊者，色蘊、受蘊
、想蘊、行蘊、識蘊也。因緣者，謂眼等六根為因，色等六塵為緣也。執我立論者，謂執五
蘊之身為我，而自立論議也。）

<xa>立因</xa>
　　因，即因由，亦所依之義。立因所以破執有我者之論也，謂若於五蘊等法施設實有我者
，此之五蘊，既從眾緣而生，皆是生滅之法；蘊既生滅，我不成就。若離五蘊而於餘處施設
有我者，我無所因，我亦無用，是知皆無有我，是名立因。

<xa>立喻</xa>
<pb n="405"/>
　　喻，即譬喻，以別法喻所立之法也。謂如現在相中施設實有過去相者，蓋此現在相已生
未滅，不應於現在未滅法中施設過去已滅之相，若離現在而於餘處施設過去相者，然過去世
之相既已滅壞，不應施設有相。此言過去之相不可得，以喻諸法中求我決不可得，是名立喻
。

<xa>合</xa>
　　合，即相合之義。引餘義合此正說之理也。謂如五蘊法中本無有我，而人顛倒妄執有我
，既遮破已，即知無我。既知無我，則知常等亦無，是名合。

<xa>結</xa>
　　謂結前無我究竟之理決定無異，是知五蘊皆是無我，乃至無常，是名結。

<xa>現量</xa>
　　現，即顯現。量，即量度揩定之義也。謂眼識乃至身識，對於顯現五塵之境，離妄分別
無籌度之心，而能於境度量揩定諸法自性之相，而不錯謬，是名現量。（五塵者，色塵、聲
塵、香塵、味塵、觸塵也。）

<xa>比量</xa>
　　比，即比類。謂以第六意識比類量度知有諸境，如遠見煙，知彼有火，是名比量。

<xa>聖教量</xa>
　　謂聖人所說現量、比量之言教，皆不相違，定可信受，是名聖教量。

<xa>地大</xa>
　　地以堅礙為性，謂眼、耳、鼻、舌、身等名為地大。圓覺經云：發、毛、爪、齒、皮、
肉、筋、骨等皆歸於地。是也。

<xa>水大</xa>
　　水以潤濕為性，謂唾涕津液等，名為水大。圓覺經云：唾、涕、膿、血、津、液、涎、
沫、痰、淚、精、氣、大小便利，皆歸於水。是也。
<pb n="406"/>

<xa>火大</xa>
　　火以燥熱為性，謂身中暖氣，名為火大。圓覺經云：暖氣歸火。是也。

<xa>風大</xa>
　　風以動轉為性。謂出、入息及身動轉，名為風大。圓覺經云：動轉歸風。是也。

<xa>色微</xa>
　　謂眼所見種種諸色，以其微細，故名色微。

<xa>香微</xa>
　　謂鼻所嗅種種諸香，以其微細，故名香微。

<xa>味微</xa>
　　謂舌所嘗種種諸味，以其微細，故名味微。

<xa>觸微</xa>
　　謂身份所覺種種諸觸，以其微細，故名觸微。

<xa>順喻</xa>
　　謂佛說法隨順世諦次第，從小向大而為喻也。如經云：天降大雨，溝瀆皆滿。溝瀆滿，
故小坑滿。小坑滿，故大坑滿。如是漸次，乃至大海滿。如來法雨亦復如是。眾生戒滿，乃
至解脫滿。解脫滿，故涅槃滿，是名順喻。（梵語涅槃，華言滅度。）

<xa>逆喻</xa>
　　謂佛說法逆於世諦次第，從大向小而為喻也。如經云：大海有本，所謂大河。大河有本
，所謂小河。小河有本，所謂大池。如是，乃至溝澮有本，所謂大雨。如來亦復如是。涅槃
有本，所謂解脫。乃至持戒有本，所謂法雨，是名逆喻。

<xa>現喻</xa>
<pb n="407"/>
　　謂如來說法，為令眾生易解，即以現前之事而為喻也。如經云：眾生心性，猶如獼猴。
獼猴之性，捨一取一。眾生之性，亦復如是，取着色、聲、香、味、觸、法，無暫住時，是
名現喻。

<xa>非喻</xa>
　　謂如來說法，假設其辭為喻，而非實有其事。如經中佛告波斯匿王云：有親信人，從四
方至，各作是言：有大山從四方來，欲害人民，王若聞者，當設何計？王言：世尊，設有此
來，無逃避處。佛復告言：四山即是眾生生老病死，常來逼人，云何大王不修戒施？之類，
是名非喻。（梵語波斯匿，華言勝軍。）

<xa>先喻</xa>
　　謂如來開示眾生，先設譬喻而後以法合也。如經云：譬如有人貪著妙花，採取之時，為
水所漂。眾生亦爾，貪愛五欲，為生死水之所漂沒，是名先喻。（五欲者，色慾、聲欲、香
欲、味欲、觸欲也。）

<xa>後喻</xa>
　　謂如來開示眾生，先說法，而後設喻，以顯之也。如經所說，莫輕小罪，以為無殃。水
滴雖微，漸盈大器，是名後喻。

<xa>先後喻</xa>
　　謂如來開示眾生，先後所說皆是譬喻之意。如經云：譬如芭蕉，生果則死。愚人得養，
亦復如是。如騾懷妊，命不久全，是名先後喻。（得養者，謂得其利養也。）

<xa>遍喻</xa>
　　謂如來說法，始末皆假喻，以顯之也。如經云：三十三天有波利質多羅樹，其根入地，
深五由延，枝葉四布，葉熟則黃，黃必墮落，落必變色，變必生疱，疱必生觜，觜必開剖，
開剖之時，香氣週徧，光明普照，諸天隨見，即生歡喜，夏三月時，在下受樂。皆譬喻佛之
弟子也。葉黃，喻欲出家。葉落者，喻剃除鬚髮。乃至夏三月者，喻三三昧。三十三天受快
樂者，喻諸佛住大涅槃，得常樂我淨也，是名遍喻。（三十三，即忉利天也。梵語波利質多
羅，華言圓生，即天樹王也。梵語由延，又曰由旬，華言限量。梵語三昧，華言正定。三三
<pb n="408"/>
昧者，空三昧、無相三昧、無願三昧也。梵語涅槃，華言滅度。）

<xa>壽量圓滿</xa>
　　謂菩薩修行，於諸眾生起大慈憫，無殺害心，以此為因，異生感果，即得壽命長遠，無
諸損減，修習善法，利己利人，是名壽量圓滿。（菩薩，梵語具雲菩提薩埵，華言覺有情。
）

<xa>色相圓滿</xa>
　　謂菩薩修行，於諸如來菩薩形像之前及諸黑闇之處，施以燈燭，令其光明，以此為因，
異生感果，即得色相具足，識見高明，眾人愛敬而不生輕慢，是名色相圓滿。

<xa>種族圓滿</xa>
　　謂菩薩修行，於諸同類忍辱柔和，心常謙下，以此為因，異生感果，即得生於豪貴之家
，為世宗重，令諸眾生隨順言教，是名種族圓滿。

<xa>自在圓滿</xa>
　　謂菩薩修行，於貧乏之人，隨其所欲而行給施，以此為因，異生感果，得大財位及大眷
屬，所作隨心，無不自在，是名自在圓滿。

<xa>信言圓滿</xa>
　　謂菩薩修行，常以真實和軟之語，教化眾生，以此為因，異生感果，即得出言誠諦，凡
所決疑，人必信受，是名信言圓滿。

<xa>大勢圓滿</xa>
　　謂菩薩修行，於佛、法、僧、父母、師長之前，常生卑下之心，敬事孝養，以此為因，
異生感果，即得豪貴自在，有大勢力，令諸眾生咸從正化，是名大勢圓滿。

<xa>丈夫相圓滿</xa>
　　謂菩薩修行，於諸佛菩薩，心生敬樂，於女人身，心常厭棄，以此為因，異生感果，即
得男子之身，諸根完具，無有殘缺，是丈夫相圓滿。
<pb n="409"/>

<xa>勇力圓滿</xa>
　　謂菩薩修行，恆以自己身力供事一切眾生，及施以飲食之物，令其色力增盛，以此為因
，異生感果，即得勇猛道力，修集一切善法，復能教化一切眾生勇猛精進，求無上道，是名
勇力圓滿。

<xa>壽因壽果</xa>
　　壽，即壽命。謂不殺物命，無傷害心，是名壽因。由不殺故，長壽住世，是名壽果。

<xa>色因色果</xa>
　　色，即色身。謂施燈明供佛，及以淨物施人，是名色因。由施燈明及淨物故，則得顏容
光澤，身形端正，是名色果。

<xa>種姓因種姓果</xa>
　　種，即種類。姓，即族姓。謂捨離憍慢之心，是名種姓因。由離憍慢故，則得生於上族
，是名種姓果。

<xa>自在因自在果</xa>
　　謂能以床敷臥具，飲食湯藥，及種種所須之物惠施於人，令他自在，是名自在因。由惠
施故，即得大富大財，大眾大眷屬，凡所作為，無不遂意，得大自在，是名自在果。

<xa>信言因信言果</xa>
　　謂口不妄言綺語，兩舌惡口，是名信言因。由離口過，凡所出言，人皆信聽，是名信言
果。

<xa>大力因大力果</xa>
　　力，即力用。謂作大功德，立大誓願，恭敬三寶，孝養父母，是名大力因。由恭敬三寶
等故，即得大名稱，大福德，大智慧，有大勢力，為一切人之所敬重，是名大力果。（三寶
者，佛寶、法寶、僧寶也。）

<pb n="410"/>
<xa>丈夫因丈夫果</xa>
　　謂樂丈夫法，厭女人法，復能說丈夫法饒益他人，是名丈夫因。由成就丈夫法故，來世
即得男子之身，堪為一切功德法器，是名丈夫果。

<xa>力因力果</xa>
　　謂於他人有如法之事，隨其力能悉往營助，是名力因。由成就力因故，即得少病，少惱
，有力堪任修諸善法，是名力果。

<xa>能作小</xa>
　　謂菩薩以變化力，能化自他之身，而作小身；或化世界內所有小物，皆如微塵，是名能
作小。（菩薩，梵語具雲菩提薩埵，華言覺有情。）

<xa>能作大</xa>
　　謂菩薩以變化力，能化自他之身，而作大身；或化世界內所有大物，乃至滿虛空中，是
名能作大。

<xa>能作輕</xa>
　　謂菩薩以變化力，能令自己身輕，亦能令人身輕；或使世界及所有物，悉令輕如鴻毛，
是名能作輕。

<xa>能作自在</xa>
　　謂菩薩以變化力，能以大為小，以小為大。以長為短，以短為長。如是等相，種種自在
無礙，是名能作自在。

<xa>能有主</xa>
　　主，即主宰也。謂菩薩以變化力，能化為大人，而作主宰，降伏攝受一切眾生，而得自
在，是名能有主。

<xa>能遠到</xa>
　　謂菩薩以變化力，而能遠到。凡有四種：一、飛行遠到。二、此沒彼出。三、移遠令近
<pb n="411"/>
不往而到。四、一念遍到十方，是名能遠到。

<xa>能動地</xa>
　　謂菩薩以變化力，能令大地六種震動，是名能動地。（六種震動者，一動、二起、三漏
、四震、五吼、六擊也。）

<xa>隨意所欲盡能得</xa>
　　謂菩薩以變化力，能令一身作多身，多身作一身，通岩透石，履水蹈空，地作水，水作
地；火作風，風作火；金作石，石作金，是名隨意所欲盡能得。

<xa>可喜樂言</xa>
　　謂法師說法，須有經文證據。其未解者，更為譬喻而說。文句清雅，言詞顯了，人若聽
者，無不欣喜好樂，故名可喜樂言。

<xa>開發言</xa>
　　謂法師說法，開發深隱之義，令其顯了。復開發粗淺之義，令解深妙。使大小之機獲益
，故名開發言。

<xa>善釋難言</xa>
　　釋，即解釋。難，即疑難。謂法師說法，人若有疑難諮問，須善解釋，令義理分明，易
得開解，故名善釋難言。

<xa>善分析言</xa>
　　謂法師說法，辯才無礙，能以善巧言詞，於一法中分析無量義理，故名善分析言。

<xa>善順入言</xa>
　　謂法師說法，須隨順佛經顯了解釋，令其聞者咸皆信順，入於正道；終不引餘外道邪論
，以惑於人，故名善順入言。

<xa>引餘證言</xa>
<pb n="412"/>
　　謂法師說法，義或未能通暢，當引餘經之言，證己所說，令人信受，故名引餘證言。

<xa>勝辯才言</xa>
　　謂法師說法，以勝妙辯才，分別一切義理，皆無疑難，故名勝辯才言。

<xa>隨宗趣言</xa>
　　宗，即宗要。趣，即理趣。謂法師說法，須隨順所宗義趣，如理解釋，令諸眾生悟明法
要，故名隨宗趣言。

<xa>不受別請</xa>
　　謂阿難事佛二十餘年，雖多聞第一，出諸弟子之上，動必隨眾，未嘗受別施主之請，背
眾而食也。

<xa>不受故衣</xa>
　　謂阿難事佛，雖如來陳故衣服，亦不敢受也。

<xa>見不非時</xa>
　　謂阿難為佛侍者，見必以時。如佛對機說法之時，或代眾發問之類，則至佛所；非此之
時，則不往見也。

<xa>見女人不生欲心</xa>
　　謂阿難事佛，遠離貪愛，無諸欲想，隨侍應供出入，見諸女人及天龍女，不生染著之心
也。

<xa>法不再問</xa>
　　謂阿難事佛，聞所說十二部經，一經於耳，即能解悟，不假再問。如瀉各瓶之水，置之
一瓶，皆能受持也。（十二部經者，一契經、二重頌、三諷頌、四因緣、五本事、六本生、
七希有、八譬喻、九論議、十自說、十一方廣、十二授記也。）

<xa>知佛所入定</xa>
<pb n="413"/>
　　謂阿難事佛，雖未獲得知他心智，常知如來所入諸定，鑒何等機，而說何等法要也。

<xa>知眾會得益</xa>
　　謂阿難事佛，凡一切眾生到於佛所聞說法要，有現在能得聖果者，及有後時得者，有得
人身、天身者，隨其獲益，所證不同之相，悉能知之也。

<xa>悉知佛所說法</xa>
　　謂阿難事佛，聞如來所說之法，雖根器有大小不同，教法有偏圓之異，而秘密之意，悉
能了知也。

<xa>信根堅固</xa>
　　信，即信順。根，即能生之義。謂阿難聞如來所說十二部經，信受堅固；由信心故，則
能生長一切善法功德。華嚴經云：信是道源功德母，長養一切諸善法。是也。

<xa>其心質直</xa>
　　質，即質樸之義。謂阿難聞如來所說十二部經，其心質直，常依正法而住，永離虛妄邪
曲之見，故名其心質直。

<xa>身無病苦</xa>
　　謂若世間人能以藥物施人者，所感果報，尚得一生少病。何況阿難累劫熏修其利他之行
，莫可測知，豈得現身有於病苦？故名身無病苦。（劫，梵語具雲劫波，華言分別時節。）

<xa>常勤精進</xa>
　　不雜，名精。無間，名進。謂阿難聞如來所說十二部經，一心受持，如法修習，無有懈
怠，故名常勤精進。

<xa>具足念心</xa>
　　謂阿難聞如來所說十二部經，心常憶念思惟，不令忘失，故名具足念心。

<xa>心無憍慢</xa>
<pb n="414"/>
　　謂阿難聞如來所說十二部經，皆能憶持，而心不放逸，亦不敢憍慢於眾，故名心無憍慢
。

<xa>成就定意</xa>
　　謂阿難既聞如來所說十二部經，能依此法修攝其心，得發禪定，故名成就定意。

<xa>從聞生智</xa>
　　謂阿難聞如來所說十二部經，義趣無量，則智慧增明，無不了達，故名從聞生智。

<xa>尼百歲禮初夏比丘足</xa>
　　梵語比丘，華言乞士。謂比丘尼壽雖百歲，若見初受戒比丘才經一夏者，即當禮拜於足
下也。

<xa>不得罵謗比丘</xa>
　　謂比丘尼當恭敬比丘，不得妄加罵詈謗毀也。

<xa>不得舉比丘過</xa>
　　謂比丘有過，比丘尼不得舉。比丘尼若有過，聽比丘舉，當自省察也。

<xa>從僧受具戒</xa>
　　謂比丘尼奉持具足禁戒，應從大德比丘處求受也。

<xa>有過從僧懺</xa>
　　謂比丘尼有過失，應在比丘眾中懺悔自首，以除憍慢之心也。

<xa>半月從僧教誡</xa>
　　謂比丘尼每月當二次，於大德比丘處求教誡法，以自策進道業也。

<xa>依僧三月安居</xa>
　　謂比丘尼結夏三月禁足安居，當與比丘同處，朝夕諮問法義，增益見聞，以自修習也。
<pb n="415"/>

<xa>夏訖從僧自恣</xa>
　　自，即自陳己過。恣，即恣他舉罪。謂從四月十五日安居至七月十五日夏竟，應從比丘
眾中行自恣法，有過則對眾懺悔也。

<xa>殺</xa>
　　殺即損傷物命也。謂一切有情，皆惜身命。尼若不能憫彼，反更傷殘，是故為眾所棄也
。

<xa>盜</xa>
　　盜即竊取他物也。謂尼於他人所有財物，生貪樂心，不與而取，是故為眾所棄也。

<xa>婬</xa>
　　婬即染欲也。謂尼不能以禮自防，以戒自守，貪着色欲，污犯淨行，是故為眾所棄也。

<xa>妄</xa>
　　妄乃虛妄不實也。謂尼隱覆實事，虛言誑他，是故為眾所棄也。

<xa>觸</xa>
　　觸即觸著。謂尼若與男身相觸，起染欲心，是故為眾所棄也。

<xa>八</xa>
　　八者，八事也。謂尼與染心男子，兩手相捉，或捉其衣，或同入屏處，或屏處共坐，或
共語，或共行，或相倚，或與相期。犯此八事，是故為眾所棄也。（屏處者，僻靜處也。）

<xa>覆</xa>
　　覆即遮覆也。謂尼與大眾說戒作法之時，遮覆他罪，不肯對眾陳露，是故為眾所棄也。

<xa>隨</xa>
　　隨即依也。謂尼於大僧眾中，未與作共住法，而隨彼共住，是故為眾所棄也。
<pb n="416"/>

<xa>初禪天定</xa>
　　謂人於欲界中修習禪定之時，忽覺身心凝然，運運而動，如雲如影；又覺遍身毛孔氣息
，悉皆出入，入無積聚，出無分散，是名初禪天定。

<xa>二禪天定</xa>
　　謂既得初禪天定已，心厭初禪覺觀動散，因攝心在定，澹然澄靜；覺觀即滅，乃發勝定
之喜，如人從暗室中出見日月光明，朗然洞徹，是名二禪天定。（覺觀者，初心在緣曰覺；
細心分別禪味曰觀。）

<xa>三禪天定</xa>
　　謂既得二禪天定已，而又厭二禪喜心湧動，定不堅固；因攝心諦觀，喜心即謝，於是泯
然入定，綿綿之樂，從內心發；樂法增長，徧滿身中，於世間樂最為第一，是名三禪天定。

<xa>四禪天定</xa>
　　謂既得三禪天定已，又覺三禪樂法擾心，令不清淨，一心厭離，加功不止，即得安隱，
出入息斷，空明寂靜，如明鏡離垢，淨水無波，湛然而照，萬像皆現；絕諸妄想，正念堅固
，是名四禪天定。

<xa>空處天定</xa>
　　空即虛空也。謂既得四禪天定已，猶厭身色繫縛，不得自在，乃轉加功力，觀察己身，
猶如羅縠，內外通徹，一心念空，惟見虛空，無諸色相，其心明淨，無礙自在，如鳥出籠，
飛騰自若，是名空處天定。

<xa>識處天定</xa>
　　識，即心也。謂既得空處天定已，即以識心遍緣虛空，而虛空無邊；以無邊故，定心復
散。於是即捨虛空，轉心緣識；與識相應，心定不動，現在過去未來之識，悉現定中，與定
相應，心不分散。此定安隱，清淨寂靜，是名識處天定。

<xa>無所有處天定</xa>
<pb n="417"/>
　　謂離上空處、識處，故名無所有處。得識處天定已，以心緣現在過去未來之識，無量無
邊，能壞於定。惟有無心識處，心無依倚，乃為安隱。於是即捨識處，專繫心於無所有處，
精勤不懈，一心內淨，怡然寂靜，諸想不起，是名無所有處天定。

<xa>非想非非想處天定</xa>
　　謂前識處是有想；無所有處是無想。至此則捨前有想，名非想；捨前無想，名非非想。
蓋此天既得無所有處天定已，又知此處如癡如醉、如眠如暗，以無明覆蔽，無所覺了，無可
愛樂。於是一心專精，即於非有非無，常念不捨，則無所有處定便自謝滅，加功不已，忽然
真實定發，不見有無相貌，泯然寂絕，清淨無為，三界定相無有過者，是名非想非非想處天
定。（三界者，欲界、色界、無色界也。）

<xa>非常計常</xa>
　　非常計常者，謂世間一切有為之事，皆悉無常，虛幻不實，豈能長久。凡夫妄計是常，
即成常顛倒。

<xa>非樂計樂</xa>
　　非樂計樂者，謂世間五欲之樂，皆是招苦之因。凡夫不了，妄計為樂，即成樂顛倒。（
五欲者，色慾、聲欲、香欲、味欲、觸欲也。）

<xa>非我計我</xa>
　　非我計我者，謂此身皆因四大假合而成，本無有我。若一大是我，三大應非我；若四大
俱是我，應有多我，畢竟是誰為我？故知我即不可得。凡夫不了，於自身中，強生主宰，妄
計為我，成我顛倒。（四大者，地大、水大、火大、風大也。）

<xa>不淨計淨</xa>
　　不淨計淨者，謂己身、他身，具有五種不淨。凡夫不了，妄生貪著，執以為淨，即成淨
顛倒。（已上四計，是凡夫四倒。五種不淨者，種子不淨、住處不淨、自體不淨、外相不淨
、究竟不淨也。）

<xa>常計無常</xa>
<pb n="418"/>
　　常即法身常住之義，無常即變異之義。謂聲聞、緣覺，為無明所覆，於如來常住法身，
妄計有生滅變異之相，是名無常顛倒。（無明者，無所明瞭也。）

<xa>樂計非樂</xa>
　　樂即涅槃清淨之樂，非樂即苦也。謂二乘為無明所覆，於如來清淨涅槃，妄計是苦，是
名非樂顛倒。（梵語涅槃，華言滅度。二乘者，聲聞乘、緣覺乘也。）

<xa>我計無我</xa>
　　我即佛性真實之我，無我，即佛性中無有我也。謂二乘為無明所覆，不了無我法中而有
真我，故於佛性真我之中，妄計無我，是名無我顛倒。

<xa>淨計不淨</xa>
　　淨即如來常住之身，非雜食身，非煩惱身，非血肉身，非是筋骨纏褁之身。二乘為無明
所覆，但觀世間一切諸色皆為不淨，不了如來常住法身之淨，是名不淨顛倒。（已上四計，
是小乘四倒。）

<xa>羯羅籃</xa>
　　梵語羯羅籃，華言凝滑。謂初受胎七日，父母二氣凝聚，狀如凝酥，故名羯羅籃。

<xa>遏部曇</xa>
　　梵語遏部曇，華言疱。謂受胎二七日，狀如瘡疱，故名遏部曇。

<xa>閉屍</xa>
　　梵語閉屍，華言凝結。謂受胎三七日，狀如就血，或云聚血，或云軟肉，故名閉屍。

<xa>健南</xa>
　　梵語健南，華言凝厚。謂受胎四七日，漸已堅厚。雖有身、意二根，眼耳鼻舌四根未具
，故名健南。

<xa>缽羅奢佉</xa>
<pb n="419"/>
　　梵語缽羅奢佉，華言形位。謂受胎五七日，肉團增長，四支身份之相初現，故名缽羅奢
佉。

<xa>毛髮爪齒位</xa>
　　謂受胎六七日，毛髮爪齒初具，故名毛髮爪齒位。

<xa>根位</xa>
　　謂受胎七七日，眼耳鼻舌諸根圓滿，故名根位。

<xa>形位</xa>
　　謂受胎八七日已後，在胎藏中，形相具足，故名形位。

<xa>端正好色</xa>
　　端正好色者，謂人以正信之心，嚴潔其身，聽聞佛經。以是功德，報得色身端正，而無
丑惡之相也。

<xa>力勢強盛</xa>
　　力勢強盛者，謂人以精進勇猛之力，聽聞佛經。以是功德，報得福力威勢，降伏一切，
而不怯弱也。

<xa>心悟通達</xa>
　　心悟通達者，謂人聽聞佛經，解知義趣深遠，理與心會，無不通達。以是功德，故能徹
悟一切法相，了無罣礙也。

<xa>得妙辯才</xa>
　　得妙辯才者，謂人聽聞佛經，深達一切法相。以是功德，得妙辯才，能以一句之義，演
說無窮也。

<xa>獲諸禪定</xa>
　　獲諸禪定者，謂人聽聞佛經，思惟甚深妙義。以是功德，即能攝心斂念，妄想不生，寂
<pb n="420"/>
然入定也。

<xa>智慧明瞭</xa>
　　智慧明瞭者，謂人聽聞佛經，廣解其義。以是功德，開發本有智慧，照徹無礙也。

<xa>出家殊勝</xa>
　　出家殊勝者，謂人聽聞佛經，厭惡塵俗。以是功德，即出家學道。復能以所聞之法，傳
化於人，為世導師也。

<xa>眷屬強盛</xa>
　　得法之人，稱為眷屬。謂人聽聞佛經，復能依經為人演說。以是功德，生他法身，即成
眷屬，展轉流佈，日強日盛也。

<xa>不殺生</xa>
　　不殺生者，謂不斷一切眾生之命也。自不殺生，亦不教人殺生。

<xa>不偷盜</xa>
　　不偷盜者，謂不竊取他人財物也。自不偷盜，亦不教人偷盜。

<xa>不邪婬</xa>
　　不邪婬者，謂於非己妻妾，不行淫慾之事也。

<xa>不妄語</xa>
　　不妄語者，謂自不妄言，亦不可以虛妄之言而誑於他也。

<xa>不飲酒</xa>
　　不飲酒者，謂酒是亂性之本，起過之門，故不可酣飲也。

<xa>不坐高廣大床</xa>
　　高廣大床者，阿含經云：床高一尺六寸，非高也；闊四尺，非廣也；長八尺，非大也。
<pb n="421"/>
但過此量者，名高廣大床，不宜坐也。

<xa>不著花鬘瓔珞</xa>
　　不著花鬘瓔珞者，謂不以花為鬘，珠璣為瓔珞，而作身首之飾也。

<xa>不習歌舞戲樂</xa>
　　不歌舞戲樂者，謂自不習歌舞戲樂，及不得輒往他處觀聽，亦不教人歌舞戲樂也。

<xa>立春</xa>
　　立春，則三陽交泰，天氣下降，地氣上升，萬物萌生。是日持齋修道，即能致福也。

<xa>春分</xa>
　　春分，則天地和煦，萬物長茂。是日持齋修道，即能致福也。

<xa>立夏</xa>
　　立夏，則草木盛長，百物懷孕。是日持齋修道，即能致福也。

<xa>夏至</xa>
　　夏至，則日長之極，生物繁盛。是日持齋修道，即能致福也。

<xa>立秋</xa>
　　立秋，則秋令之始，生物將遂。是日持齋修道，即能致福也。

<xa>秋分</xa>
　　秋分，則秋律平分，萬物成遂。是日持齋修道，即能致福也。

<xa>立冬</xa>
　　立冬，則天氣始肅，萬物斂藏。是日持齋修道，即能致福也。

<xa>冬至</xa>
<pb n="422"/>
　　冬至，則一陽初生，履長之始。是日持齋修道，即能致福也。

<xa>如來塔</xa>
　　如來有三義：若云無所從來，亦無所去，此法身義也。第一義諦名如，正覺名來，此報
身義也。乘如實道，來成正覺，此應身義也。謂如來萬德悉備，三覺俱圓，天上人間所共尊
仰，是故滅後，應當起塔供養。（第一義諦者，謂實相中道之理，無二無別也。萬德者，萬
行功德圓滿也。三覺者，自覺、覺他、覺行圓滿也。）

<xa>菩薩塔</xa>
　　菩薩，梵語具雲菩提薩埵，華言覺眾生，又云覺有情。謂菩薩上求佛道，下化眾生，憫
物情重，隨類現身，度脫無量，是故滅後，應當起塔供養。

<xa>緣覺塔</xa>
　　謂觀十二因緣，覺真諦理，故名緣覺。以其三界生死已盡，能為人天而作起福田，應當
起塔供養。（十二因緣者，一無明、二行、三識、四名色、五六入、六觸、七受、八愛、九
取、十有、十一生、十二老死也三界者，欲界、色界、無色界也。）

<xa>阿羅漢塔</xa>
　　梵語阿羅漢，華言無生，又云無學，又云應供。謂三界生死已斷，故名無生。以其煩惱
已盡，無法可學，故名無學。以其應受人天供養，為世福田，故名應供。是故滅後，應當起
塔供養。

<xa>阿那含塔</xa>
　　梵語阿那含，華言不來。謂斷欲界惑盡，不來欲界受生，故名不來。以其應受人天供養
，為世福田，是故滅後，應當起塔供養。

<xa>斯陀含塔</xa>
　　梵語斯陀含，華言一來，謂欲界有九品思惑，前之六品已斷，後之三品尚在，更須欲界
一番受生，故名一來。以其應受人天供養，為世福田，是故滅後，應當起塔供養。（思惑者
，謂眼等五根對色等五塵而起貪愛也。）
<pb n="423"/>

<xa>須陀洹塔</xa>
　　梵語須陀洹，華言預流。謂斷三界見惑已盡，預入聖道法流，故名預流。以其應受人天
供養，為世福田。是故滅後，應當起塔供養。（見惑者，謂意根對法塵而起分別也。）

<xa>轉輪王塔</xa>
　　謂轉輪聖王，雖未斷惑，未出三界。然以福德之力，治四天下。又以十善化育群生，為
世之所尊敬。是故滅後，應當起塔供養。（四天下者，東弗於逮、南閻浮提、西瞿耶尼、北
郁單越也。十善者，不殺生、不偷盜、不邪婬、不妄語、不兩舌、不惡口、不綺語、不貪、
不嗔、不邪見也。）

<xa>佛田</xa>
　　佛，梵語具雲佛陀，華言覺，謂覺道俱圓，位登極果，世出世間最勝無比，人能恭敬供
養，豈但獲一切福，亦能滅一切罪，故名佛田。（世、出世間者，世謂人、天，出世間即菩
薩、緣覺、聲聞也。）

<xa>聖人田</xa>
　　謂菩薩、緣覺、聲聞，出離三界，證悟聖道，具足無量功德智慧，人能恭敬供養，即獲
勝福，故名聖人田。（三界者，欲界、色界、無色界也。）

<xa>僧田</xa>
　　僧，梵語具雲僧伽，華言和合眾，謂處眾和同，敬順無諍，是佛弟子。人能恭敬供養，
即獲福利，故名僧田。

<xa>和尚田</xa>
　　和尚，梵語鄔波遮迦，于闐國譯雲和尚，華言力生，即教授師也。謂出家者，因師教誨
之力，生長法身，其恩實重，人能供養恭敬，即獲福利，故名和尚田。

<xa>闍黎田</xa>
　　闍黎，梵語具雲阿闍黎，華言正行。以能糾正弟子之行，即教授得戒等師也，因依此戒
<pb n="424"/>
得生禪定智慧，其恩實重，人能供養恭敬，即獲福利，故名闍黎田。（糾，督責也。）

<xa>父田</xa>
　　父為資形之始，有生成之德，自孩提以至於長，教誡育養，其恩罔極，為人子者，固當
竭力奉養，豈有求福之念。設若心之至，孝之純，則亦自然獲福，故名父田。

<xa>母田</xa>
　　謂母始自懷孕，分娩以至乳哺鞠育，護持長養，愍念劬勞，其恩罔極，為人子者，固當
竭力奉養，豈有求福之念。設若心之至，孝之純，則亦自然獲福，故名母田。

<xa>病田</xa>
　　謂見人有病，即當念其苦楚，用心救療，給與湯藥，則能獲福，故名病田。

<xa>曠路義井</xa>
　　謂於曠遠道路，穿鑿義井，以濟往來渴乏之人，是為福田。

<xa>建造橋樑</xa>
　　謂於通津斷港之處，修造橋樑，用濟往來之人，以免病涉之苦，是為福田。

<xa>平治險隘</xa>
　　謂道路巇嶮之處，則平坦之；窄隘之處，則開闢之，以免往來顛墜之患，是為福田。

<xa>孝養父母</xa>
　　謂父母為形生之本，教養鞠育，愛念切至，子當竭力奉養，順適親意，以報劬勞之恩，
是為福田。

<xa>恭敬三寶</xa>
　　三寶者，佛法僧也，可尊可貴，稱之為寶，以其具大功德，普濟群生，超登覺岸，故當
歸依恭敬，是為福田。

<pb n="425"/>
<xa>給事病人</xa>
　　謂病患之人，眾苦集身，實可悲憫。當給施湯藥，及所須之物，使其四大調和，身得安
樂，是為福田。（四大者，地大、水大、火大、風大也。）

<xa>救濟貧窮</xa>
　　謂貧窮之人，所須缺乏，饑餒逼切，無所哀告。當起慈憫之心，隨其所須，皆周給之，
是為福田。

<xa>設無遮會</xa>
　　無遮即週徧之義。謂修設普度大會，使一切沉魂滯魄，悉仗三寶慈力，皆得脫離苦趣，
而獲超升善道，是為福田。

<xa>人中富貴</xa>
　　人中富貴者，謂天地所生，惟人為貴。既得為人，而又富貴，則其所修福業，必勝餘人
，故於今生得此報也。

<xa>四天王天</xa>
　　四天王天者，東方持國天王，南方增長天王，西方廣目天王，北方多聞天王。此四天王
，居須彌山腹。由修施、戒二種最勝福業，是以感報得生其中也。（梵語須彌，華言妙高。
）

<xa>忉利天</xa>
　　梵語忉利，華言三十三。昔有三十三人，同修勝業，同生此天，居須彌山頂。四角各有
八宮，中有帝釋殿。帝釋即天主。此天由修施、戒二種福業，勝四天王天。是以感報得生其
中也。（三十三人，其一即帝釋也。餘三十二人之名，經論不載。帝釋，梵語釋提桓因，華
言能天主。言帝釋者，華梵雙舉也。）

<xa>夜摩天</xa>
　　梵語夜摩，華言善時。謂時時唱快樂故也。此天由修施、戒二種福業，勝忉利天，是以
感報得生其中也。
<pb n="426"/>

<xa>兜率天</xa>
　　梵語兜率，華言知足。謂於上妙五欲知止足故也。此天由修施、戒二種福業，勝夜摩天
，是以感報得生其中也。（五欲者，色慾、聲欲、香欲、味欲、觸欲也。謂之上妙者，以勝
欲界粗弊五欲故也。）

<xa>化樂天</xa>
　　化樂天者，謂欲得五欲樂時，皆自變化，以相娛樂故也。此天由修施、戒二種福業，勝
兜率天，是以感報得生其中也。

<xa>他化天</xa>
　　他化天者，謂欲得樂境之時，他天為其變化，假他所成，以為己樂故也。此天，即欲界
天主。由修施、戒二種福業，勝化樂天，是以感報得生其中也。

<xa>梵天</xa>
　　梵，淨也。謂離欲界垢染，上升色界，故名為淨。若大梵天，即娑婆世界主。由修施、
戒二種福業，勝他化天；又兼修禪定，是以感報得生其中也。（梵語娑婆，華言能忍。）

<xa>乾闥婆</xa>
　　梵語乾闥婆，華言香陰。謂不啖酒肉，唯香資陰，是帝釋天樂神也。（陰，即身也。帝
釋，梵語釋提桓因，華言能天主。言帝釋者，華梵雙舉也。）

<xa>毘舍闍</xa>
　　梵語毘舍闍，華言啖精氣。謂其啖人精氣及五穀之精氣也。（五穀者，禾麻黍菽麥也。
）

<xa>鳩槃荼</xa>
　　梵語鳩槃荼，華言甕形。以其陰似甕故，即厭魅鬼也。

<xa>薜荔多</xa>
<pb n="427"/>
　　梵語薜荔多，華言餓鬼。以其長劫不聞漿水之名故也。（劫，梵語具雲劫波，華言分別
時節。）

<xa>諸龍眾</xa>
　　諸龍眾者，謂龍有四種：一守天宮殿，持令不落；二興雲致雨，利益人間；三地龍，決
江開瀆；四伏藏龍，守轉輪王大福人寶藏也。

<xa>富單那</xa>
　　梵語富單那，華言臭餓鬼。是主熱病鬼也。

<xa>夜叉</xa>
　　梵語夜叉，華言勇健。有三種：一地夜叉，二虛空夜叉，三天夜叉也。

<xa>羅剎</xa>
　　梵語羅剎，華言速疾鬼，又云可畏。以其暴惡可畏故也。

<xa>想地獄</xa>
　　此獄，俱舍論中亦名等活地獄。顯宗論云：其中眾生，手生鐵爪，其爪長利，互相嗔忿
，懷毒害想，以爪相攫，肉即墮落；或被斫刺磨搗，想為已死，冷風吹之，皮肉還生，尋復
活起，故名想地獄。

<xa>黑繩地獄</xa>
　　謂此獄中，獄卒以熱鐵繩絣牽罪人，然後斬鋸；復有惡風吹熱鐵繩，籠絡其身，燒皮徹
肉，焦骨沸髓，苦毒萬端，故名黑繩地獄。

<xa>堆壓地獄</xa>
　　此獄，亦名眾合地獄，獄中有大石山，罪人入至其中，山自然合，堆壓其身，骨肉糜碎
，故名堆壓地獄。

<xa>叫喚地獄</xa>
<pb n="428"/>
　　謂受罪眾生，既至此獄，獄卒以其罪人擲大鑊中，沸湯烹煮，受諸痛苦，號啕叫喚，故
名叫喚地獄。

<xa>大叫喚地獄</xa>
　　謂獄卒既將罪人沸湯烹煮已，業風吹活；又捉向熱鐵鏊中煎熬，痛苦極切，發聲大叫，
故名大叫喚地獄。

<xa>燒炙地獄</xa>
　　謂此獄以鐵為城，烈火猛焰，內外燒炙，皮肉糜爛，痛苦萬端，故名燒炙地獄。

<xa>大燒炙地獄</xa>
　　謂獄卒將彼罪人，置鐵城中，烈火燒城，內外俱赤，燒炙罪人；又有火坑，火焰熾盛，
其坑兩岸，復有火山，捉彼罪人，貫鐵叉上，著於火中，皮肉糜爛，痛苦萬端，故名大燒炙
地獄。

<xa>無間地獄</xa>
　　謂有罪眾生，至彼受苦，無有間歇，故名無間。此於八熱中又為最重之獄也。成實論明
五種無間：一者，趣果無間。謂有極重罪者，即向彼獄受其果報，無有間歇。二者，受苦無
間，謂至彼獄受諸痛苦，無有間歇。三者，時無間。謂至彼獄受苦，時節無有間歇。四者，
命無間。謂彼地獄，壽命一中劫，無有間歇。五者，形無間。謂彼地獄受罪眾生，生而復死
，死已還生，身形無有間歇也。（一中劫者，二十小劫為一中劫也。）

<xa>頞浮陀地獄</xa>
　　梵語頞浮陀，或云頞部陀，華言疱。謂受罪眾生，因寒苦所逼，皮肉疱起也。

<xa>泥賴浮陀地獄</xa>
　　梵語泥賴浮陀，或云泥刺部陀，華言疱裂。謂受罪眾生，因寒苦所逼，疱即拆裂也。

<xa>阿吒吒地獄</xa>
　　梵語阿吒吒，或云嚯嚯（皆無翻）。謂受罪眾生，由寒苦增極，唇不能動，唯於舌中作
<pb n="429"/>
此聲也。

<xa>阿波波地獄</xa>
　　梵語阿波波，或云唬唬婆（無翻），謂受罪眾生，寒苦增極，舌不能動，唯於唇間作此
聲也。

<xa>嘔喉地獄</xa>
　　嘔喉地獄者，謂受罪眾生，由寒苦增極，唇舌俱不能動，但於咽喉內振氣而作此聲也。

<xa>郁波羅地獄</xa>
　　梵語郁波羅，或云嗢缽羅，華言青蓮華。謂受罪眾生，由寒苦增極，皮肉開拆，似此華
也。

<xa>波頭摩地獄</xa>
　　梵語波頭摩，或云缽特摩，華言紅蓮華。謂受罪眾生，由寒苦增極，肉色大拆，似此華
也。

<xa>芬陀利地獄</xa>
　　梵語芬陀利，華言白蓮華。謂受罪眾生，由寒苦增極，皮肉脫落，其骨之色，似此華故
。或云摩訶缽特摩地獄，梵語摩訶缽特摩，華言大紅蓮華，皮肉凍拆，似此華也。

<xa>盛壯憍如鴟</xa>
　　謂人恃己強盛壯大，凌他劣弱，如鴟鷂之鳥，恃強凌弱，故名盛壯憍如鴟。

<xa>姓憍如梟</xa>
　　謂人恃己種姓強大，凌慢於他，如梟，不孝之種，而食其母，故名姓憍如梟。

<xa>富憍如雕</xa>
　　謂人恃己富有財物，凌慢於他，如雕有勢力，執伏眾禽，故名富憍如雕。

<pb n="430"/>
<xa>自在憍如鷲</xa>
　　謂人恃己長大，稱意所作，而得自在，凌慢於他，如鷲食宿山林，去住自由，故名自在
憍如鷲。（鷲，鳥名。其鳥黑色，多子。西域多有此鳥。）

<xa>壽命憍如烏</xa>
　　謂人恃己壽高，凌慢於他，如烏是反哺之鳥，命長不死，故名壽命憍如烏。

<xa>聰明憍如鵲</xa>
　　謂人恃己聰利明達，凌慢於他，如鵲性至聰，能報人吉凶，故名聰明憍如鵲。

<xa>行善憍如鳩</xa>
　　謂人恃己能行少善，便即凌慢有德之人，如鳩性雖純，不知自拙，故名行善憍如鳩。

<xa>色憍如鴿</xa>
　　謂人恃己顏容美妙，凌慢於他，如鴿類多種，以色取勝，況復多婬，故名色憍如鴿。

<xa>在地獄難</xa>
　　謂南贍部洲之下，過五百由旬，有八寒、八熱等獄，皆名地獄。眾生因惡業所感，墮於
彼處，長夜冥冥，受苦無間，障於見佛聞法，故名地獄難。（梵語贍部洲，即閻浮提，華言
勝金洲。八寒獄者，頞浮陀獄、泥賴浮陀獄、阿吒吒獄、阿波波獄、嘔喉獄、郁波羅獄、波
頭摩獄、芬陀利獄也。八熱獄者，想獄、黑繩獄、堆壓獄、叫喚獄、大叫喚獄、燒炙獄、大
燒炙獄、無間獄也。）

<xa>在畜生難</xa>
　　謂畜生種類不一，亦各隨因受報；或為人畜養，或居山海等處。常受鞭打殺害，又或互
相吞啖，受苦無窮，障於見佛、聞法，故名畜生難。

<xa>在餓鬼難</xa>
　　謂餓鬼有三種：一其業最重者，長劫不聞漿水之名；二其業次重者，唯在人間伺求蕩滌
膿血糞穢；三其業輕者，時或一飽，加以刀杖驅逼，填河塞海，受苦無量，障於見佛、聞法
<pb n="431"/>
，故名餓鬼難。（劫，梵語具雲劫波，華言分別時節。）

<xa>在長壽天難</xa>
　　謂此天以五百劫為壽，即色界第四禪中無想天也。言無想者，以其心想不行，如冰魚蟄
蟲。外道修行，多生其處，障於見佛、聞法，故名長壽天難。

<xa>在北郁單越難</xa>
　　梵語郁單越，華言勝處。謂此處感報勝東西南三洲也。其人壽一千歲，命無中夭。為著
樂故，不受教化，是以聖人不出其中，不得見佛、聞法，故名北郁單越難。（東西南三洲者
，東弗於逮，西瞿耶尼，南閻浮提也。）

<xa>盲聾瘖啞難</xa>
　　謂此等人雖生中國，而業障深重，盲聾瘖啞，諸根不具，值佛出世而不能見，佛雖說法
亦不能聞，故名盲聾瘖啞難。

<xa>世智辯聰難</xa>
　　謂世間之人，邪智聰利者，唯務耽習外道經書，不信出世正法，故名世智辯聰難。

<xa>生在佛前佛後難</xa>
　　謂佛出現於世，為大導師，令諸眾生，離生死苦，得涅槃樂。人有緣者，乃得值遇。其
生在佛前、佛後者，由業重緣薄，既不見佛，亦不聞法，故名生在佛前佛後難。（梵語涅槃
，華言滅度。）

<xa>生苦</xa>
　　生苦有五種：一者，受胎。謂識托母胎之時，在母腹中，窄隘不淨。二者，種子。謂識
托父母遺體，其識種子，隨母氣息出入，不得自在。三者，增長。謂在母腹中，經十月日，
內熱煎煮，身形漸成，住在生髒之下，熟髒之上，間夾如獄。四者，出胎。謂初生下，有冷
風、熱風吹身，及衣服等物觸體，肌膚柔嫩，如被物刺。五者，種類。謂人品有貴富貧賤，
相貌有殘缺妍丑，是名生苦。

<pb n="432"/>
<xa>老苦</xa>
　　老苦有二種：一者，增長。謂從少至壯，從壯至衰，氣力羸少，動止不寧。二者，滅壞
。謂盛去衰來，精神耗減，其命日促，漸至朽壞，是名老苦。

<xa>病苦</xa>
　　病苦有二種：一者，身病。謂四大不調，眾病交攻。若地大不調，舉身沉重。水大不調
，舉身胖腫。火大不調，舉身蒸熱。風大不調，舉身倔強。二者，心病。謂心懷苦惱，憂切
悲哀，是名病苦。

<xa>死苦</xa>
　　死苦有二種：一者，病死。謂因疾病，壽盡而死。二者，外緣。謂或遇惡緣，或遭水火
等難而死，是名死苦。

<xa>愛別離苦</xa>
　　謂常所親愛之人，乖違離散，不得共處，是名愛別離苦。

<xa>怨憎會苦</xa>
　　謂常所怨仇憎惡之人，本求遠離，而反集聚，是名怨憎會苦。

<xa>求不得苦</xa>
　　謂世間一切事物，心所愛樂者，求之而不能得，是名求不得苦。

<xa>五陰盛苦</xa>
　　五陰者，色受想行識也。陰即蓋覆之義，謂能蓋覆真性，不令顯發也。盛即盛大之義，
謂前生、老、病、死等眾苦聚集，故名五陰盛苦。

<xa>我見</xa>
　　謂眾生於五陰法中，妄計有我、我所，執之為實，強立主宰，是名我見。（五陰者，色
陰、受陰、想陰、行陰、識陰也。我、我所者，我即眾生假名，我所即五陰之身也。）

<pb n="433"/>
<xa>眾生見</xa>
　　謂眾生妄計五陰眾共和合而生，是名眾生見。

<xa>壽命見</xa>
　　謂眾生於五陰法中，妄計我受一期果報，壽命有長有短，是名壽命見。（一期者，謂人
從生至死也。）

<xa>士夫見</xa>
　　謂眾生妄計我有士夫之用，而能商賈書算營農等事，是名士夫見。

<xa>常見</xa>
　　謂眾生於五陰之身，妄計今世雖滅，後世復生，相續不斷，是名常見。

<xa>斷見</xa>
　　謂眾生於五陰之身，妄計今世滅已，更不再生，則成斷滅，是名斷見。

<xa>有見</xa>
　　謂眾生妄計一切諸法，實從因緣和合而生，執之為有，是名有見。（因緣者，眼等六根
為因，色等六塵為緣也。）

<xa>無見</xa>
　　謂眾生於一切諸法，妄計皆無自性，執之為無，是名無見。

<xa>自性妄想</xa>
　　謂妄執根塵等法，各有體性，不相混濫，是名自性妄想。

<xa>差別妄想</xa>
　　謂妄計色等有可見可對之色，有不可見可對之色，有不可見無對之色，是名差別妄想。
（可見可對色者，即青黃等色，眼可見，亦可對也；不可見可對色者，即聲香味觸四者，雖
不可見，而有對於耳鼻舌身也；不可見無對色者，即意識緣過去所見之境，皆不可見，亦無
<pb n="434"/>
表對也。）

<xa>攝受積聚妄想</xa>
　　謂妄計色受想行識五蘊之法攝持聚集，而成一切眾生，是名攝受積聚妄想。

<xa>我見妄想</xa>
　　謂於色受想行識五蘊法中，妄計有我，是名我見妄想。

<xa>我所妄想</xa>
　　謂於色受想行識五蘊法中，妄執我身及所受用之物，皆為我所，是名我所妄想。

<xa>念妄想</xa>
　　謂妄分別可愛淨境，緣念不斷，是名念妄想。

<xa>不念妄想</xa>
　　謂妄分別可憎之境，不起緣念，是名不念妄想。

<xa>念不念俱相違妄想</xa>
　　謂於念不念愛憎之境，違理分別，是名念不念俱相違妄想。

<xa>天</xa>
　　天者，天然自然，樂勝身勝，清淨光明，尊勝無比，故名為天。列位雖多，必以大梵帝
釋為首。蓋大梵是大千世界之主，帝釋是三十三天之主故也。（大梵，即色界天也。帝釋，
梵語釋提桓因，華言能天主。三十三天主者，謂帝釋與三十二人同修戒善，生忉利天，而帝
釋為天主也。）

<xa>龍</xa>
　　龍者神靈之物，孔雀經及大雲等經，各列諸龍並龍王名字不一，皆言其能護持佛法也。

<xa>夜叉</xa>
<pb n="435"/>
　　梵語夜叉，華言勇健，亦名暴惡。有三種：一者在地，二者在虛空，三者在天。地夜叉
不能飛騰，虛空與天二夜叉，皆能飛行也。

<xa>乾闥婆</xa>
　　梵語乾闥婆，華言香陰。陰，即身也。不啖酒肉，惟香資陰，故名香陰。是帝釋天主樂
神，在須彌山南，金剛窟住。天主欲作樂時，即上天也。（梵語須彌，華言妙高。）

<xa>阿修羅</xa>
　　梵語阿修羅，華言無端正，以男多丑而女端正故，又云非天。謂此神果報最勝，鄰次諸
天，而行非天也。其所居宮殿城郭器用，降於地居天一等；亦有婚姻男女，法式略如人間。
（地居天者，即三十三天及四天王天也。）

<xa>迦樓羅</xa>
　　梵語迦樓羅，華言金翅、即金翅鳥神，其翮金色故也。兩翅相去三百三十六萬里。頸有
如意珠，以龍為食。

<xa>緊那羅</xa>
　　梵語緊那羅，華言疑神。似人而頭有角，亦帝釋天主樂神也。

<xa>摩睺羅伽</xa>
　　梵語摩睺羅伽，華言大腹行。羅什法師云是地龍而腹行，又云是大蟒神而腹行也。

<xa>因水火風動故地動</xa>
　　經云：此閻浮提地，南北闊二萬一千由旬，東西闊七千由旬，厚六萬八千由旬。地下有
水，厚八萬四千由旬。水下有火，厚八萬四千由旬。火下有風，厚六萬八千由旬。風下有金
剛輪，過去諸佛舍利，咸在其中。或有時大風忽動，火亦隨動。火既動已，水復隨動。水既
動已，地即隨動。故云因水火風動故地動。（梵語閻浮提，華言勝金洲。梵語由旬，華言限
量，或四十里，或六十、八十里也。）

<xa>菩薩處母胎故地動</xa>
<pb n="436"/>
　　經云：菩薩從兜率天降神來處母胎，是時地亦大動。（梵語兜率，華言知足。佛在兜率
天時，稱為菩薩。）

<xa>菩薩出母胎故地動</xa>
　　經云：菩薩出母胎時，是時地亦大動。

<xa>菩薩成道故地動</xa>
　　經云：菩薩出家學道，成無上正覺，即名為佛，是時地亦大動。

<xa>佛入涅槃故地動</xa>
　　梵語涅槃，華言滅度，是時地亦大動。

<xa>比丘欲現神通故地動</xa>
　　梵語比丘，華言乞士。經云：有大神通比丘，欲現多種變化，或分一身為千百身，還復
為一。飛行虛空，山石無礙，湧沒自由，是時地亦大動。

<xa>諸天捨本形位得作天主故地動</xa>
　　經云：諸天有大神通，神德無量，從彼命終，還生彼處，由佛德力，捨本天形，得作帝
釋，或作梵主，是時地亦大動。（帝釋，梵語釋提桓因，華言能天主。梵主，即梵天主也。
）

<xa>饑饉刀兵將起故地動</xa>
　　經云：若眾生命終福盡，或互相攻伐，或值饑饉，或遇刀兵，是時地亦大動。

<xa>能作光明</xa>
　　謂此珠於夜闇中能作光明，徧照百由旬，如秋月行空，遠離雲翳；又能晝日熱時，放冷
光明，除諸熱惱，而得清涼也。

<xa>能濟渴乏</xa>
　　謂此珠於曠野無水之處，人眾渴乏，能令發清淨水，解一切渴也。
<pb n="437"/>

<xa>隨順王意</xa>
　　謂此珠若轉輪王憶念水時，即能隨順王意，流清淨水，以濟世之乏少也。

<xa>體具眾色</xa>
　　謂此珠八楞具足，而一一楞，放種種色，青黃赤白等，靡不鮮明也。（楞，角也。）

<xa>能離病苦</xa>
　　謂此珠能令百由旬內，人皆離病，心行正直，一切所欲，無不隨願也。

<xa>能降甘雨</xa>
　　謂此珠勢力，能令惡龍不降惡雨，若其降者，必清淨甘雨也。

<xa>能生諸物</xa>
　　謂此珠於無水處及無草木處，能令花木繁茂，池水流湧，無不隨願也。

<xa>在處利益</xa>
　　謂此珠所在之處，人無夭閼，不相殺害，離諸瞋恚，常自和悅也。

<xa>澄淨</xa>
　　謂其水澄渟潔淨，是為澄淨功德。

<xa>清冷</xa>
　　謂其水清瀅涼冷，是為清冷功德。

<xa>甘美</xa>
　　謂其水甘甜嘉美，是為甘美功德。

<xa>輕軟</xa>
　　謂其水輕浮柔軟，是為輕軟功德。
<pb n="438"/>

<xa>潤澤</xa>
　　謂其水滋潤澤物，是為潤澤功德。

<xa>安和</xa>
　　謂其水人若飲時，身心即得安隱調和，是為安和功德。

<xa>除患</xa>
　　謂其水人若飲時，能除飢渴等患，是為除患功德。

<xa>增益</xa>
　　謂其水人若飲時，即能長養善根，增益四大，是為增益功德。（四大者，即人身中地、
水、火、風也。）

<xa>利</xa>
　　利者，利益。謂凡有益於我者，皆名為利。要覽云：得可意事曰利。是也。

<xa>衰</xa>
　　衰者，減也。謂凡有減損於我者，皆名為衰。要覽云：失可意事曰衰。是也。

<xa>毀</xa>
　　毀者，譭謗也。謂因惡其人，構合異語，潛地而訕謗之。要覽云：陰為毀訕曰毀。是也
。

<xa>譽</xa>
　　譽即讚譽，謂因喜其人，雖不對面，亦必潛以善言而讚譽之。要覽云：陰為讚美曰譽。
是也。

<xa>稱</xa>
　　稱即稱道，謂因推重其人，凡於眾中，必稱道其善以美之。要覽云：陽為讚美曰稱。是
<pb n="439"/>
也。

<xa>譏</xa>
　　譏者，誹也。謂因惡其人，本無其事，妄為實有，對眾明說。要覽云：陽為誹刺曰譏。
是也。

<xa>苦</xa>
　　苦即逼迫之義，謂或遇惡緣惡境，身心受其逼迫。要覽云：逼惱身心曰苦。是也。

<xa>樂</xa>
　　樂即歡悅之意，謂或遇好緣好境，身心皆得歡悅。要覽云：適悅身心曰樂。是也。

<xa>酥粥</xa>
　　酥粥者，謂以牛馬等酥，和於米粟，煮為粥也。

<xa>油粥</xa>
　　油粥者，謂以荏酥麻等油，和於米粟，煮為粥也。

<xa>胡麻粥</xa>
　　胡麻粥者，謂取胡麻子，和於米粟，煮為粥也。

<xa>乳粥</xa>
　　乳粥者，謂以牛馬等乳，和於米粟，煮為粥也。

<xa>小豆粥</xa>
　　小豆粥者，謂以綠豆、赤豆等，和於米粟，煮為粥也。

<xa>摩沙豆粥</xa>
　　摩沙豆，疑即大豆也。蓋梵語摩訶，華言大，今雲摩沙者，乃梵音，遠近不同也。謂以
此豆，和於米粟，煮為粥也。
<pb n="440"/>

<xa>麻子粥</xa>
　　麻子粥者，謂以黃麻子，和於米粟，煮為粥也。

<xa>薄粥</xa>
　　薄粥者，或用米，或用粟，煮為稀粥也。

<xa>置買田宅</xa>
　　謂比丘當依眾居止，勤修出世清淨無為之道。若私置田宅，以圖自足，是為不淨。（梵
語比丘，華言乞士。）

<xa>種植根栽</xa>
　　謂比丘當勤修道業，於世間資生之事，不生貪著，若不為眾，私自種植田園，內妨行業
，是為不淨。

<xa>貯聚谷粟</xa>
　　謂比丘當乞食資身，清淨活命。若不為眾，私自藏貯谷粟米麥，是為不淨。

<xa>畜養奴婢</xa>
　　謂比丘當閑居淨處，修攝其心，行安樂行。若不為眾，畜養奴婢，驅使作務，是為不淨
。

<xa>畜養群畜</xa>
　　謂比丘當持禁戒，慈心不殺，若畜養牛馬等畜孳生之類，以污梵行，是為不淨。

<xa>藏積金銀錢寶</xa>
　　謂比丘當以清雅為高，安貧樂道，身無長物，若貪積世間所重金銀資財等物，資生求利
，計算出納，有乖道行，是為不淨。

<xa>藏積象牙刻鏤等物</xa>
<pb n="441"/>
　　謂比丘當奉佛戒，志尚儉素，於諸玩好，心不貪戀；布衣草座，常懷知足。若貪世間稀
有雕飾之物，是為不淨。

<xa>藏積銅鐵釜鑊以自煮櫤</xa>
　　謂比丘與眾居止，當與眾同餐，或乞食自活，勵精梵行，成就道業，若藏積釜鑊，以自
煮櫤，別眾而食，是為不淨。

<xa>施設依</xa>
　　施設，猶建立也。謂人依五蘊中，假用言說，施設我及眾生各各不同，有如是生類，如
是種姓，如是名字，如是飲食，如是苦樂壽夭等，是名施設依。（五蘊者，色蘊、受蘊、想
蘊、行蘊、識蘊也。）

<xa>攝受依</xa>
　　攝受，含攝容受也。謂人依於父母妻子奴婢僮僕等，以為我所攝受，故名攝受依。

<xa>住持依</xa>
　　謂人依段、觸、思、識四種之食，則能攝養諸根，住立支持，故名住持依。（段食者，
段即分段，謂以香味解三塵為體，入腹變壞，資益諸根也。觸食者，謂眼識等所對色等諸塵
，柔軟細滑等觸，而生喜樂，資益諸根也。思食者，謂第六意識，思於可愛之境，生希望意
而潤益諸根也。識食者，識即第八識也。謂由前三食勢分所資，能令此識增勝，執持諸根也
。）

<xa>流轉依</xa>
　　謂人依五蘊中受想行識四心，起諸煩惱業因，流轉三界生死，故名流轉依。

<xa>障礙依</xa>
　　謂諸天魔外道，隨有修善法處，即往其前，為作障礙，故名障礙依。

<xa>苦惱依</xa>
　　謂人依於欲界，領受一切憂苦，不生厭離之心，故名苦惱依。
<pb n="442"/>

<xa>適悅依</xa>
　　謂人依諸禪定，靜息思慮，身心湛寂，得法喜樂，故名適悅依。

<xa>後邊依</xa>
　　謂阿羅漢三界惑業已盡，更不受生。其最後身，依有餘涅槃而住，故名後邊依。（梵語
阿羅漢，華言無生，又云無學。三界者，欲界、色界、無色界也。有餘涅槃者，羅漢三界惑
業已盡，尚餘色身未滅故也。梵語涅槃，華言滅度。）

<xa>六年苦行</xa>
　　佛言：往昔波羅柰城邊，有婆羅門子，名火鬘；復有瓦師之子，名護喜。二子少小心相
敬念。護喜謂火鬘曰：共見迦葉如來。火鬘答曰：何用見此髡道人。如是至三後日，護喜復
曰：可共暫見。答曰：何用見此髡頭道人。何有佛道。於是護喜捉火鬘頭曰：為汝共見如來
。火鬘驚怖，心念此非小緣，必有好事耳。即曰：今放我頭，我共汝去。既至佛所，禮迦葉
足。護喜白佛：火鬘不識三寶，願佛開化。火鬘睹佛相好，心生歡喜，出家學道。時火鬘者
，即我身是。護喜者，我為太子逾城出家時，作瓶天子導我者是。我往昔以惡言道迦葉佛，
故受諸苦報。由此餘殃，今欲臨成佛時，復受六年苦行也。（梵語波羅柰，華言江繞城。梵
語婆羅門，華言淨行。梵語迦葉，華言飲光。三寶者，佛寶、法寶、僧寶也。作瓶天子，即
色界淨居天也。）

<xa>孫陀利謗</xa>
　　佛言往昔波羅柰城，有博戲人，名淨眼。時有婬女，名鹿相。淨眼誘此女人，共車出城
，至樹園中，共相娛樂。時彼園中，有辟支佛修行道法。淨眼待辟支佛入城乞食，遂殺鹿相
，埋辟支佛廬中。後累辟支佛，將至死地。淨眼見已，即起悲心，我所造作，自當受之。故
自說罪因，國王即殺淨眼。時彼淨眼者，則我身是。彼鹿相者，孫陀利是。以是因緣，無數
千歲，受無量苦。今雖得佛，由此餘殃，故獲孫陀利女謗也。（辟支佛，梵語辟支迦羅，華
言緣覺。）

<xa>木槍</xa>
　　佛在羅閱只竹園精舍，入城乞食。忽有木槍，迸在佛前。心自念言，此是宿緣，我當受
<pb n="443"/>
之。眾見驚愕。佛復心念：現償宿緣，使眾人見，不敢造惡。便踴身虛空，去地一仞。木槍
逐佛，乃至七由延，槍亦隨之。佛於空中化一青石。厚闊十二由延，佛立石上，槍即穿石出
在佛前；又化地水火風，各厚闊十二由延，佛立其上，槍亦穿過。佛復上四天王宮，次第乃
至梵天，槍亦次第而上，至於佛前。所過諸天，與說宿緣。佛復從梵天下，至羅閱只城，槍
亦尋下。國人隨從，看此因緣，佛恐眾人見償此緣，皆悶死。是故佛語眾人，各自還歸，亦
敕諸比丘眾，各還房已。佛便心念，當償宿緣。遂疊大衣，敷座而坐。即展右足，木槍便從
足趺徹過。舍利弗等，皆至佛所，禮拜慰問。為說宿緣：往昔有兩部主賈客，入海取寶，後
遇水漲爭船。第二部主與第一部主格戰。第二部主以鑹矛，鑹第一部主腳過，即便命終。佛
告舍利弗，爾時第二部主者，即我身是。第一部主者，今提婆達兜是。我時鑹彼腳，以是因
緣，受諸苦報。今雖得佛，由此殘緣，故受木槍刺腳也。（梵語羅閱只，華言王舍城。梵語
由延，即由旬，華言限量。四天王者，東方持國天王、南方增長天王、西方廣目天王、北方
多聞天王也。梵語比丘，華言乞士。梵語舍利弗，華言鶖子。梵語提婆達兜，亦云提婆達多
，又云調達，華言天熱。）

<xa>馬麥</xa>
　　佛言過去世時，有比婆葉如來，在槃頭摩跋城中，與大比丘眾俱。有槃頭王與諸臣民請
佛供養，及比丘僧，佛默然許之。王還，具饌已畢，即執香爐，啟曰：唯願屈尊來受我供。
佛敕大眾往詣王宮。食畢各還。時為病比丘取食而歸。爾時城中有婆羅門，教五百童子。佛
從婆羅門所過時，婆羅門見食香美，便起妒意。此髡沙門，正應食馬麥，不應食甘饌。亦教
童子言，此等師主，皆食馬麥。時婆羅門者，即我身是。五百童子者，五百羅漢是。我時言
他食馬麥故，受諸苦報，今雖得佛，由此殘緣，我及眾等於毗蘭邑食馬麥九十日也。（梵語
沙門，華言息心，又云勤息、比婆葉、槃頭摩、跋毗蘭俱無翻。）

<xa>流離王殺釋種</xa>
　　佛在世時，波斯匿王新紹王位，使臣求親於迦毗羅國釋種之家，時摩訶男婢生一女，顏
貌端正，送與波斯匿王。後生一子，名曰流離。及年八歲，與梵志子好苦，詣摩訶男家。時
迦毗羅國新起一講堂，欲請如來於中供養。爾時流離太子往至講堂，即升師子之座。時諸釋
種見之，罵言：此婢生物，敢入中坐。於是出語梵志子好苦曰：此諸釋種，捉我毀辱，乃至
於此。我後紹王位時，汝當告我此事。流離太子後紹王位，好苦以前事告之。流離集兵往伐
釋種。佛告比丘，往昔之時，此羅閱城有捕魚村。時世饑儉，彼村有池多魚。時城中人向於
<pb n="444"/>
池中捕魚食之。池中有二種魚，一名麩，二名多舌，各懷報怨。時有一小兒在岸，見魚跳而
喜，以杖打彼魚頭。爾時羅閱人者，今釋種是。麩魚者，今流離王是。多舌魚者，今梵志好
苦是。小兒者，即我身是。以是因緣，故流離王殺釋種也。（梵語波斯匿，華言勝軍。梵語
迦毗羅，華言黃色。）

<xa>乞食空缽</xa>
　　佛嘗入婆羅門聚落中乞食不得，空缽而還。

<xa>旃荼女謗</xa>
　　佛言往昔有佛，名盡勝如來。會中有兩種比丘，一名無勝，一名常歡。時波羅柰城有大
愛長者婦，名善幻。兩種比丘往來其家，以為檀越。無勝比丘為斷漏故，供養無乏。常歡比
丘結使未除，供養微薄。常歡比丘興嫉妒心，誹謗無勝與善幻通，不以道法供養，乃恩愛耳
。時常歡者，則我身是。善幻婦者，今旃荼是（旃荼亦名旃沙）。我時謗無勝，故受諸苦報
，今雖得佛，由此餘殃，我為外道比丘王臣說法之時，卻被多舌童女，係盂起腹，來至我前
，謗曰：沙門何以不說家事？乃說他事。今汝自樂，不知我苦。汝先共我通，使我有身，今
當臨月。事須酥油以養小兒，盡當給我，爾時眾會皆低頭默然。時釋提桓因化作一鼠，入其
衣裹，嚙盂系斷，忽然落地。眾等見已，皆大歡喜。（旃荼，梵語具雲旃荼羅，華言嚴幟，
又云屠者。謂惡業自嚴行時，搖鈴持竹為標幟也。梵語檀，華言施。言檀越者，華梵兼舉耳
。謂能行施，則超越貧窮之海也。斷漏者，言斷生死之漏也。結使者，即惑業也。梵語釋提
桓因，華言能天主。）

<xa>調達推山</xa>
　　佛往昔於羅閱只城，有長者名須檀，家富多財，子名須摩提。其父須檀命終已後，摩提
異母弟名修耶舍摩提，不欲與弟分財。一日與弟執手，共登耆闍崛山，將至高崖，便推置崖
底，以石塠之，其弟命絕。佛告舍利弗：長者須檀者，我父王白淨是也。須摩提者，則我身
是。修耶舍者，今提婆達多是也。以是因緣，我於耆闍崛山經行，為提婆達多舉崖石以擲我
頭，山神以手接石，石邊小片，迸中我腳，拇指破而血出。（梵語耆闍崛，華言鷲頭，即靈
鷲山也。須檀、須摩提俱無翻。）

<xa>寒風索衣</xa>
<pb n="445"/>
　　佛於阿羅婆伽林中，冬至前後，八夜寒風破竹，嘗索三衣御寒。（阿羅婆伽無翻。）

<xa>修多羅</xa>
　　梵語修多羅，華言契經。契者，上契諸佛之理，下契眾生之機也。經，法也、常也，乃
聖教之總名。今言修多羅，即經中長行之文也。謂直說法相，隨其義理長短，不以字數為拘
，是為長行。

<xa>祇夜</xa>
　　梵語祇夜，華言應頌，又云重頌，或云偈。謂應前長行之文，重宣其義也。或二句、四
句、六句、八句乃至多句等。皆名為頌。

<xa>伽陀</xa>
　　梵語伽陀，華言諷頌。謂不頌長行之文，但直說偈句，如金光明經中空品等是也。亦名
孤起。如楞嚴經中，阿難讚佛偈云：妙湛總持不動尊。等是也。（楞嚴，梵語具雲首楞嚴，
華言健相分別。梵語阿難，華言慶喜。）

<xa>伊帝目多</xa>
　　梵語伊帝目多，華言本事。謂如來說諸菩薩等因地所行之事也。如法華經中，說藥王菩
薩，曾於日月淨明德佛所，得法歡喜，然身然臂，以為供養，行諸苦行，求菩提道。等是也
。（菩薩，梵語具雲菩提薩埵，華言覺有情。）

<xa>闍多伽</xa>
　　梵語闍多伽，華言本生。謂佛說諸菩薩等本地受生之事，及自說為菩薩時，修諸苦行等
事。如涅槃經云：比丘當知，我於過去，作鹿、作羆、作獐、作兔、作粟散王、轉輪聖王、
龍、金翅鳥諸如是等，行菩薩道時，所受身之類。是也。

<xa>阿浮達磨</xa>
　　梵語阿浮達磨，華言未曾有，亦云希有。如佛生時，即行七步，足跡之處，皆有蓮華，
放大光明，徧照十方世界，而發是言：我是度一切眾生生老病死者。地大震動，天雨眾華，
樹出音聲，作天妓樂，如是等無量希有之事，是名未曾有。又四眾等，凡有聞所未聞，見所
<pb n="446"/>
未見，皆名未曾有。（四眾者，比丘、比丘尼、優婆塞、優婆夷也。）

<xa>優陀那</xa>
　　梵語優陀那，華言自說。謂無有人問，如來以他心智，觀眾生機，而自宣說。如楞嚴會
上說五十種魔事，不待阿難請問。又如阿彌陀經，無有緣起，自告舍利弗等是也。（五十種
魔事者，謂於色、受、想、行、識五陰中，各有十種也。梵語阿彌陀，華言無量壽。梵語舍
利弗，華言鶖子。）

<xa>毗佛略</xa>
　　梵語毗佛略，華言方廣。正理名方，包富名廣。謂大乘方等經典，其義廣大，猶如虛空
。即諸經之理體也。

<xa>和伽羅</xa>
　　梵語和伽羅，華言授記，謂如來為諸菩薩、緣覺、聲聞授作佛記。如法華經云：汝阿逸
多，於當來世而成佛道，號曰彌勒。等是也。（梵語阿逸多，華言無能勝。梵語彌勒，華言
慈氏。）

<xa>第一會</xa>
　　此會菩提場，普賢菩薩說如來依報因果法門，自第一捲至十一卷，共六品經。（依報者
，即所依之國土也。六品者，世主妙嚴品，如來現相品，普賢三昧品，世界成就品，華藏世
界品，毗盧遮那品也。）

<xa>第二會</xa>
　　此會普光明殿，文殊師利菩薩等說十信等法門，自第十二捲至十五卷，共六品經。（普
光明殿者，其殿眾寶所成，光明照映。又佛於中說法，普放光明故也。梵語文殊師利，華言
妙德。十信者，信心、念心、精進心、慧心、定心、不退心、護法心、回身心、戒心、願心
也。六品者，如來名號品，四聖諦品，光明覺品，菩薩問明品，淨行品，賢首品也。）

<xa>第三會</xa>
　　此會忉利天宮，法慧菩薩說十住等法門，自第十六捲至十八卷，共六品經。（梵語忉利
<pb n="447"/>
，華言三十三，即帝釋等三十三天所居之處也。十住者，發心住、治地住、修行住、生貴住
、方便具足住、正心住、不退住、童真住、法王子住、灌頂住也。六品者，升須彌山頂品，
須彌山頂偈讚品，十住品，梵行品，初發心功德品，明法品也。）

<xa>第四會</xa>
　　此會於夜摩天宮，功德林菩薩說十行等法門，自第十九捲至二十一卷，共四品經。（梵
語夜摩，華言善時分。以此天時時唱快樂故也。十行者，歡喜行、饒益行、無嗔恨行、無盡
行、離癡亂行、善現行、無著行、尊重行、善法行、真實行也。四品者，升夜摩天宮品，夜
摩宮中偈讚品，十行品，十無盡藏品也。）

<xa>第五會</xa>
　　此會兜率天宮，金剛幢菩薩說十迴向等法門，自第二十二捲至三十三卷，共三品經。（
梵語兜率，華言知足，以此天於五欲境知止足故也。十迴向者，救護眾生離眾生相迴向、不
壞迴向、等一切佛迴向、至一切處迴向、無盡功德藏迴向、隨順平等善根迴向、隨順等觀一
切眾生迴向、真如相迴向、無縛解脫迴向、法界無量迴向也。三品者，兜率天宮品，兜率天
宮偈讚品，十迴向品也。）

<xa>第六會</xa>
　　此會他化天宮，金剛藏菩薩說十地法門，自第三十四捲至三十九卷，共一品經。（他化
者，謂諸欲樂境不勞自化，皆由他化而自在受用，即他化自在天也。十地者，歡喜地、離垢
地、發光地、焰慧地、難勝地、現前地、遠行地、不動地、善慧地、法雲地也。一品即十地
品也。）

<xa>第七會</xa>
　　此會復於普光明殿，毗盧遮那如來說阿僧祇數量法門，普賢菩薩亦說十大三昧等及等覺
法門，自第四十捲至五十二卷，共十一品經。（梵語毗盧遮那，華言徧一切處。梵語阿僧祇
，華言無數。梵語三昧，華言正定。等覺者，去後妙覺佛位，猶有一等，勝前諸位，得稱覺
也。十大三昧者，普光大三昧、妙光大三昧、次第遍往諸佛國土大三昧、清淨深入行大三昧
、知過去莊嚴藏大三昧、智光明藏大三昧、了知一切世界佛莊嚴大三昧、眾生差別身三昧、
法界自在大三昧、無礙輪大三昧也。十一品者，十定品，十通品，十忍品，阿僧祇品，如來
<pb n="448"/>
壽量品，諸菩薩住處品，佛不思議法品，如來十身相海品，如來隨好光明功德品，普賢行品
，如來出現品也。）

<xa>第八會</xa>
　　此會復於普光明殿，普賢菩薩說離世間法門，自第五十三捲至五十九卷，共一品經。（
離世間法者，謂超越世間大乘之法也。一品即離世間品也。）

<xa>第九會</xa>
　　此會逝多林，文殊師利菩薩等說入法界法門，自第六十捲至八十卷，共一品。（梵語逝
多，華言勝林，即給孤獨園也。法界者，交徹融攝，故曰法界。即諸佛平等法身之理也。一
品，即入法界品也。）

<xa>自性禪</xa>
　　謂於菩薩藏，聞思從前所行世間、出世間善，一心安住，或止分，或觀分，或俱分，無
不攝也。（菩薩藏者，菩薩所修之法藏也。聞思從前所行世間、出世間善者，聞持思念已往
所行世間、出世間一切善法也。止分者，謂攝心不散，即定也。觀分者，謂分別照了，即慧
也。俱分者，謂止觀雙修，定慧平等也。分者，位也。謂安於止觀相應位分也。菩薩於所修
法藏，聞持思念過去所行一切善法，一心安住，止觀平等大慧利益眾生也。而言自性者，謂
菩薩所修之禪，觀心實相，不從外得，即本有之定也。）

<xa>一切禪</xa>
　　謂修此禪定，則自行化他，一切諸法，無不攝也。名有三種：一者，現法樂住禪，謂離
一切妄想，身心止息，第一寂滅，捨離味著，及一切相，現得法喜之樂，而住於定也。二者
，出生三昧功德禪，謂出生種種不可思議，無量無數一切三昧功德也。三者，利益眾生禪，
謂眾生所作，皆與同事；復以法義開導饒益，莫不令其離苦得樂也。（捨離味著及一切相者
，謂內於禪定之味，外及一切諸相，心能捨離而不樂著也。梵語三昧，華言正定。同事者，
謂隨諸眾生，同其行事而饒益之也。）

<xa>難禪</xa>
　　難禪者，謂此禪定，不易修也。名有三種：第一難禪，謂久習勝妙禪定，於諸三昧心得
<pb n="449"/>
自在，哀愍眾生，欲令成就，捨第一禪樂而生欲界也。第二難禪，謂依此定，出生無量無邊
不可思議諸深三昧，出過聲聞、辟支佛上也。第三難禪，謂依此定，得無上菩提也。（第一
禪樂者，即勝妙禪定之樂也。辟支，梵語具雲辟支迦羅，華言緣覺。梵語菩提，華言道。）

<xa>一切門禪</xa>
　　門即出入之義。謂一切禪定，皆由此門而出，名有四種：一者，有覺有觀禪，謂初心在
緣名覺，細心分別禪味曰觀，即色界初禪定也。二者，喜俱禪，謂得此禪定，喜心共發，即
第二禪也。三者，樂俱禪，謂得此禪定，則發勝妙之樂，即第三禪也。四者，捨俱禪，謂入
此禪，則心平等而無善惡憎愛之意，即第四禪也。

<xa>善人禪</xa>
　　謂一切善法，無所不攝，乃大善根眾生之所共修。名有五種：一者，不味著，謂於禪定
之味，不樂著也。二者，慈心俱，謂愛念眾生之心，與禪俱發也。三者，悲心俱，謂悲愍眾
生之心，與禪俱發也。四者，喜心俱，謂歡喜眾生離苦得樂之心，與禪俱發也。五者，捨心
俱，謂無憎無愛，平等之心，與禪俱發也。

<xa>一切行禪</xa>
　　謂大乘一切行法，無不含攝。名有十三種：一者，善禪，謂此禪定，能攝一切善法也。
二者，無記化化禪，謂不待作意思惟，自然能於定中，作種種變化而無窮也。三者，止分禪
，謂攝心不散，與定相應也。四者，觀分禪，謂分別照了，與慧相應也。五者，自他利禪，
謂正定現前，則能自利利他也。六者，正念禪，謂於定中，正念思惟，無諸雜想也。七者，
出生神通力功德禪，謂得此大定，則一切神通功德，悉皆由之而出生也。八者，名緣禪，謂
於一切諸法名相因緣，悉得通達無礙也。九者，義緣禪，謂於一切諸法義理因緣，悉能通達
曉了也。十者，止相緣禪，謂於寂靜因緣之相，圓明洞徹，永離一切散亂也。十一者，舉相
緣禪，謂能照了諸法起滅因緣，悉皆清淨無礙也。十二者，捨相緣禪，謂於一切善惡法相因
緣，悉皆捨離，清淨而無染著也。十三者，現法樂住第一義禪，謂因此定，現得法喜之樂，
而安住於第一義也。（第一義者，謂實相中道之理，無二無別也。）

<xa>除惱禪</xa>
　　謂修此禪定，能除滅眾生種種苦惱，名有八種：一者，咒術所依禪，謂因此定，能以咒
<pb n="450"/>
術之力，除諸毒害霜雹寒熱鬼病，一切苦患也。二者，除病禪，謂因此定，能除地水火風四
大所起眾病也。三者，雲雨禪，謂因此定，能興致甘雨，銷滅災旱，救諸饑饉也。四者，等
度禪，謂因此定，能濟諸恐難，及一切水陸人非人怖也。五者，饒益禪，謂因此定，能以飲
食饒益曠野飢渴眾生也。六者，調伏禪，謂因此定，能以財物調伏眾生也。七者，開覺禪，
謂因此定，能覺悟迷惑眾生也。八者，等作禪，謂因此定，能令眾生所作悉皆成就也。（非
人者，即龍鬼之類也。）

<xa>此世他世樂禪</xa>
　　謂修此禪定，能令眾生，悉得現在未來一切之樂，名有九種：一者，神足變現調伏眾生
禪，謂因此定，而能變現種種神足通力，調伏一切眾生也。二者，隨說調伏眾生禪，謂因此
定，而能隨順說法，調伏一切眾生也。三者，教誡變現調伏眾生禪，謂因此定，能以正法，
教誨誡諭調伏一切眾生也。四者，為惡眾生示惡趣禪，謂因此定，能為惡業眾生，示現修羅
、餓鬼、畜生、地獄等趣，令其改惡遷善也。五者，失辯眾生以辯饒益禪，謂因此定，而於
眾生不能辯說正法者，即以辯才而饒益之，令其心識開悟也。六者，失念眾生以念饒益禪，
謂因此定，而於眾生失正念者，能以正念而饒益之，令其邪見不生也。七者，造不顛倒論微
妙讚頌摩得勒伽為令正法久住世禪，謂因此定，開發妙慧，心不顛倒，能造微妙讚頌，摩得
勒伽之論，而令正法流通，久住於世也。八者，世間技術義饒益攝取眾生禪，謂因此定，能
以書數算計資生方法，如是等種種眾具，攝取饒益一切眾生也。九者，暫息惡趣放光明禪，
謂因此定，放大光明，暫令修羅等趣，息其苦惱也。（神足者，謂神通滿足也。梵語摩得勒
伽，亦云摩怛理伽，華言本母，即論名，謂能興立教義，為本為母故也。）

<xa>清淨淨禪</xa>
　　謂依此禪定，一切煩惱惑業悉皆斷盡，即得大菩提清淨之果，名為清淨；重言淨者，以
清淨之相，亦不可得也。名有十種：一者，世間清淨淨、不味不染污禪，謂依此定，於一切
天人所修世間禪定，悉不味著，亦不見有染污之相，名為清淨。重言淨者，以此淨相亦不可
得也。二者，出世間清淨淨禪，謂依此定，於一切聲聞、緣覺所修出世間禪、定，悉無染礙
，名為清淨，重言淨者，以此淨相，亦不可得也。三者，方便清淨淨禪，謂依此定，能善巧
方便演說無量妙法，化度一切眾生，悉無染礙，名為清淨，重言淨者，以此淨相了不可得也
。四者，根本清淨淨禪，謂依此定，於色界四禪根本之定，悉無染礙，名為清淨，重言淨者
，以此淨相亦不可得也。五者，根本上勝進清淨淨禪，謂依此定，於色界四禪根本，雖得最
<pb n="451"/>
上殊勝增進之定，悉無染礙，名為清淨，重言淨者，以此淨相亦不可得也。六者，入住起力
清淨淨禪，謂依此定，或入或住，或起力用自在，，無染無礙，名為清淨，重言淨者，以此
淨相亦不可得也。七者，捨復入力清淨淨禪，謂依此定，捨而復入，力用自在，無染無礙，
名為清淨，重言淨者，以此淨相，亦不可得也。八者，神通所作力清淨淨禪，謂依此定，能
以種種神通力用變現自在，利益一切，悉無染礙，名為清淨，重言淨者，以此淨相亦不可得
也。九者，離一切見清淨淨禪，謂依此定，而於斷常有無一切諸見，悉皆遠離，而無染礙，
名為清淨，重言淨者，以此淨相亦不可得也。十者，煩惱智障斷清淨淨禪，謂依此定，於見
、思等諸煩惱惑，及障理之智，皆已斷滅，悉無染礙，名為清淨，重言淨者，以此淨相亦不
可得也。（四禪者，初禪、二禪、三禪、四禪也。根本定者，謂四禪之定，為諸禪之根本。
能出生一切禪定也。斷常者，謂外道妄計此身滅已更不再生，名斷見；復計此身滅已還生，
名常見也。障理之智者，謂聲聞雖得人空之智，若大乘菩薩，以此智，即是障理之惑故也。
）

<xa>初禪次第定</xa>
　　謂人修禪定，離欲界惡不善法，有覺有觀，離生喜樂，定觀均齊，其心次第而入，無有
雜念間隔也。（有覺有觀者，初心在緣曰覺，細心分別禪味曰觀，即是初禪之定相。離生喜
樂者，慶悅之心名為喜，恬淡之心名為樂；初禪既離欲界惡不善法，故生此喜樂也。定觀均
齊者，觀即是慧，所謂定慧平等也。）

<xa>二禪次第定</xa>
　　謂人修禪定，從初禪入二禪時，一心無覺無觀，定生喜樂，其心次第而入，無有雜念間
隔也。（無覺無觀者，既入二禪，即離初禪覺觀動散也。定生喜樂者，既無覺觀，攝心在定
，則生喜樂，此即二禪之定相也。）

<xa>三禪次第定</xa>
　　謂人修禪定，從二禪入三禪時，離喜行捨，而受身樂，唯聖人能說，而復捨念行樂，其
心次第而入，無有雜念間隔也。（離喜行捨者，謂厭離二禪大喜動散，攝心不受也。受身樂
者，既離二禪之喜，而身受三禪之樂也。聖人能說者，此樂極勝，超過一切之樂，非凡夫所
知也。捨念行樂者，謂能捨二禪之喜念，而行三禪之樂也。）

<pb n="452"/>
<xa>四禪次第定</xa>
　　謂人修禪定，從三禪入四禪時，斷喜樂故，不喜不樂，其心次第而入，無有雜念間隔也
。（斷喜樂者，謂斷二禪之喜，及三禪之樂也。不喜不樂者，謂心無善惡，寂然平等，即是
四禪之定相也。）

<xa>虛空處次第定</xa>
　　謂人修禪定，從色界入無色界。則滅一切色相，不念種種異相，入無邊虛空處，其心次
第而入，無有雜念間隔也。（滅一切色相者，謂滅根境可見、可對一切色相也。既得四禪定
已，猶厭色界色質為礙，不得自在。於是心求出離，滅一切色相，而修虛空處定，心與虛空
之法相應，則不念種種異相也。）

<xa>識處次第定</xa>
　　謂人修禪定，既得虛空處定已，心緣虛空，虛空無邊，緣多則散，能破於定；即捨虛空
，轉心緣識。心與識法相應，則過一切無邊虛空處，入一切無邊識處。其心次第而入，無有
雜念間隔也。（過一切無邊虛空處者，既入識處，則超過虛空處也。）

<xa>無所有處次第定</xa>
　　無所有處者，即不緣一切內外境界也。謂人修禪定，既得識處定已，三世心識，無量無
邊，緣多則散，能破於定。即捨所緣之識，轉心緣無所有處，其心次第而入，無有雜念間隔
也。（內外境者，內即識處，外即虛空處也。三世者，過去、現在、未來也。）

<xa>非想非非想次第定</xa>
　　非想者，非識處之有想也，非非想者，非無所有處之無想也。謂人修禪定，既得無所有
處定已，深知無想處如癡，有想處如癰如瘡，即捨無所有處，緣念非有想非無想之法。其心
次第而入，無有雜念間隔也。（如癡者，譬無心想也；如癰如瘡者，有痛即覺，譬有心想也
。）

<xa>滅受想次第定</xa>
　　滅受想者，即受想心滅，而不復起也。謂人修禪定，從非有想非無想入滅受想定時，其
心明利，次第而入，無有雜念間隔，是為滅受想次第定。若得此定，不久即證阿羅漢果也。
<pb n="453"/>
（梵語阿羅漢，華言無學，又云無生。）

<xa>眼識</xa>
　　謂眼與色為緣而生眼識，眼識依根而生，眼根因識能見，是能見者，名為眼識。

<xa>耳識</xa>
　　謂耳與聲為緣而生耳識，耳識依根而生，耳根因識能聽，是能聽者，名為耳識。

<xa>鼻識</xa>
　　謂鼻與香為緣而生鼻識，鼻識依根而生，鼻根因識能嗅，是能嗅者，名為鼻識。

<xa>舌識</xa>
　　謂舌與味為緣而生舌識，舌識依根而生，舌根因識能嘗，是能嘗者，名為舌識。

<xa>身識</xa>
　　謂身與觸為緣而生身識，身識依根而生，身根因識能覺，是能覺者，名為身識。

<xa>意識</xa>
　　謂意法為緣而生意識，意識依根而生，意根因識即能分別，以能分別前五根所緣色等五
塵境界，是名意識。若斷此識，即成聲聞、緣覺。（五根者，即眼根、耳根、鼻根、舌根、
身根也。五塵者，即色塵、聲塵、香塵、味塵、觸塵也。）

<xa>末那識</xa>
　　梵語末那，華言意，亦名相續識，又名分別識。此識本無定體，即第八識之染分，依第
八識自證分而生，緣第八識見分，而執為我，為第六識之主執。轉第六識所緣善惡之境，而
成染淨，皆由此識也。前第六識名意識，今此識亦名意者，謂第六識依根而得名，此識當體
而立，號第六識，雖能分別五塵好惡，而由此識傳送相續也。若斷此識，即成菩薩。（依根
者，根即意根也。當體者，即分別之體也。）

<xa>阿賴耶識</xa>
<pb n="454"/>
　　梵語阿賴耶，華言藏識。此識染淨同源，生滅和合，而具有四分。如摩尼珠，體本清淨
；又如明鏡，能含萬像。若以染分言之，無明依之而起，結業由此而生，具足煩惱塵勞，變
現根身世界，即前七種識境皆是也。若以淨體言之，即本覺心源，離念清淨，等虛空界，即
後之庵摩羅識是也。無法不含，無事不攝，是名藏識。若轉此識，即成佛果。（四分者，一
相分，相即形相，謂此識能變現根身世界及諸法名義相狀，皆由第八識此分而生；如鏡中所
現之影像也。二見分，見即照了之義。謂此識能照燭一切諸法，及解了諸法義理；如鏡中之
明，能照萬像也。三自證分，自證取具之法，謂此識能持見分相分，親證無礙，如鏡之圓體
，能持其明，能含眾像也。四證自證分，證即能證之體，自證即所具之法。能持前自證分，
見分相分皆不離此分，是第八識本體，如鏡之背也。梵語摩尼，華言離垢。根身者，眼等諸
根色身也。）

<xa>庵摩羅識</xa>
　　梵語庵摩羅，華言清淨識，亦云白淨無垢識。此識乃一切眾生清淨本源心地，諸佛如來
所證法身果德。在聖不增，在凡不減，非生死之能羈，非涅槃之能寂。染淨俱泯，纖塵不立
，明同皎月，湛若太虛，是名清淨識。（梵語涅槃，華言滅度。）

<xa>明緣</xa>
　　明者，日月之光，能顯諸色相也。謂眼因明而見，無明則不能發於眼識，故明為眼識之
緣也。

<xa>空緣</xa>
　　空者，蕩然無礙，而能顯諸色相也。謂眼以空而能見，耳以空而能聞，無空則不能發眼
、耳之識，故空為眼識、耳識之緣也。

<xa>根緣</xa>
　　根者，眼耳鼻舌身五根也。謂眼識依眼根而能見，耳識依耳根而能聞，鼻識依鼻根而能
嗅，舌識依舌根而能嘗，身識依身根而能覺。若無五根，則五識無所依。故五根為五識之緣
也。

<xa>境緣</xa>
<pb n="455"/>
　　境者，色聲香味觸五塵之境也。謂眼等五根，雖具見聞嗅嘗覺等五識，若無色等五種塵
境作對，則五識無由能發，故境為五識之緣也。（五識者，眼識、耳識、鼻識、舌識、身識
也。）

<xa>作意緣</xa>
　　作意者，即心所法，有警察之義。謂如眼初對色時，便能覺察，引領趣境，使第六識即
起分別善惡之念。及耳鼻舌身初對境時，亦能如是覺察、引領，是以徧行一切識境，皆由作
意，故作意為眼等六識之緣也。（心所者，受想行也。六識者，眼識、耳識、鼻識、舌識、
身識、意識也。）

<xa>根本依緣</xa>
　　根本即第八阿賴耶識，依即倚托也。謂第八識是諸識之根本。眼等六識依第八識相分而
得生。第八識相分托眼等六識而得起，故根本依為六識及第八識之緣也。（梵語阿賴耶，華
言藏識。）

<xa>染淨依緣</xa>
　　染淨依者，即第七末那識也。謂一切染淨諸法，皆依此識而轉也。謂眼耳等六識，於色
聲等六塵境上，起諸煩惱惑業，則轉此煩惱染法，歸於第八識，而成有漏。若六識修諸道品
，白淨之業，則轉此道品淨法，歸於第八識，而成無漏，故名染淨依也。然此第七識亦依第
八識而能轉，第八識依第七識而隨緣，更互為依，遞相倚托。故染淨依為眼等八種識之緣也
。（梵語末那，華言意。八種識者，眼識、耳識、鼻識、舌識、身識、意識、第七識、第八
識也。）

<xa>分別依緣</xa>
　　分別者，即第六識也。此識能分別善惡，有漏、無漏，色心諸法。以眼等五根雖能取境
，然皆依此識而有分別也。是知五根境之好惡由分別而生，第七識之染淨由分別而知，第八
識之相分由分別而顯，故分別依為眼等八種識之緣也。

<xa>種子緣</xa>
　　種子即眼等八種識之種子也。謂眼識依眼根種子而能見色，耳識依耳根種子而能聞聲，
<pb n="456"/>
鼻識依鼻根種子而能聞香，舌識依舌根種子而能嘗味，身識依身根種子而能覺觸，意識依意
根種子而能分別。第七識依染淨種子而能相續，第八識依含藏種子而能出生一切諸法，以諸
識各依種子而生，故種子為眼根等諸識之緣也。

<xa>萎華佛身喻</xa>
　　萎，枯悴也。萎華，譬無明煩惱；佛身譬如來藏也。謂一切眾生煩惱身中，本有功德莊
嚴如來藏身，而為無明貪惑所覆，而不能見也。論云：功德莊嚴佛，住在萎華中。是也。

<xa>岩蜂淳蜜喻</xa>
　　岩蜂譬煩惱，蜜以譬如來藏。謂蜂為人所觸，則放毒螫；人為境所逆，則生嗔害也。蓋
一切眾生如來藏中，具有功德法味，而為無明瞋恚之所纏繞，不得其用。猶彼淳美之蜜，而
為群蜂之所圍繞，而不能得其味也。論云：上妙美味蜜，為群蜂圍繞。是也。

<xa>糠鋮粳米喻</xa>
　　糠谷皮鋮，糠之粗者，譬煩惱也。粳米，譬如來藏法身之體也。蓋如來藏法身之體，隱
在眾生無明癡惑之中，不得受用。猶粳米在糠鋮之內，而不可充食也。論云：谷實在鋮中，
無人能受用。是也。

<xa>糞穢真金喻</xa>
　　糞穢譬煩惱，真金譬如來藏性。謂法身本淨，猶如真金，為煩惱糞穢覆污，而不明潔。
蓋一切眾生，飄流三界，而迷失如來藏性於煩惱之中，亦猶人遺棄真金於糞穢之內也。論云
：如人行遠路，遺金糞穢中。是也。（三界者，欲界、色界、無色界也。）

<xa>貧家寶藏喻</xa>
　　貧家譬眾生，寶藏譬如來藏性。謂一切眾生無明煩惱身中，而有如來藏性。猶貧人屋內
，而有珍寶之藏也，貧人雖有寶藏，為地所覆，而不能見。眾生雖具法身，為無明煩惱所覆
，而不能顯也。論云：譬如貧人捨，地有珍寶藏。是也。

<xa>庵羅內實喻</xa>
　　庵羅，梵語具雲庵摩羅，華言柰，果名也。內實者，即果內之種子。果譬煩惱妄惑，內
<pb n="457"/>
實譬如來藏中菩提種子，謂諸眾生煩惱妄惑之中，而有如來藏菩提種子，安住不動。猶庵羅
果內而有種子，含藏不朽也。論云：如種種果樹，子芽不朽壞。是也。（梵語菩提，華言道
。）

<xa>弊衣金像喻</xa>
　　弊衣即破垢之衣，譬煩惱；金像即佛身之像，譬如來藏。謂如來藏清淨法身，為無明弊
垢之所纏覆，墮在生死道中，猶弊垢之衣，纏褁真金之像，棄於道路也。論云：弊衣纏金像
，在於道路中。是也。

<xa>貧女貴胎喻</xa>
　　貧女，譬無明煩惱；貴胎者，即貧女胎中所懷貴人，譬如來藏。謂一切眾生無明煩惱之
中，而有如來清淨法身之體，而不能見。如貧女懷貴人之胎，而不自知也。論云：譬如孤獨
女，身懷轉輪王。是也。

<xa>焦模鑄像喻</xa>
　　焦模者，焦土所為之模範，譬煩惱；鑄像者，所鑄金像，譬如來藏。謂如來藏性在眾生
無明暗惑之中，猶鎔真金鑄像在於焦模之內，而不能類（編者註：『類』疑是顯）見也。論
云：如人鎔真金，鑄在泥模中。是也。

<xa>星喻</xa>
　　謂星宿夜則明朗，日光一照，眾星皆隱。以譬眾生昏迷，執著諸見，自為明瞭；若以正
智之心照之，則眾見皆滅也。論云：譬如星宿為日所映而不現，故智日心法亦復如是。

<xa>翳喻</xa>
　　謂人目有障翳，則見空華等相。以譬眾生無明覆障，則見一切有為虛妄之境界也。論云
：如目有翳，則見空華，觀有為法，亦復如是。

<xa>燈喻</xa>
　　謂燈因膏油而焰焰無窮，以譬眾生妄識，依貪愛境界而生生不絕也。論云：譬如燈光，
識亦如是，依止貪愛諸法住故。
<pb n="458"/>

<xa>幻喻</xa>
　　謂諸幻化之事，無而忽有。體本不實，皆因幻師咒術之力，假作種種形相。以譬世間山
河大地，皆是虛妄幻化，以因眾生惑業力故，而妄有種種境界也。論云：譬如幻事，所依住
處，亦復如是，以器世間，無實體故。（器世間者，謂世界如器，即山河大地等物是也。）

<xa>露喻</xa>
　　謂露沾於草木，體不久停，為風所吹，須臾即落。以譬眾生幻身，雖於世間暫爾留住，
為無常風所吹，焂忽變滅也。論云：譬如朝露，身以如是，暫時住故。

<xa>泡喻</xa>
　　泡，水漚也。謂水泡因渧、水、風三者和合而成。以譬眾生根、境、識三法和合，而有
苦樂受用之境也。論云：譬如水泡，所受用事，亦復如是。根、境、識等三法合故。（渧，
水點也。根、境、識者，根即眼根、耳根、鼻根、舌根、身根、意根也，境即色塵、聲塵、
香塵、味塵、觸塵、法塵也，識即眼識、耳識、鼻識、舌識、身識、意識也。）

<xa>夢喻</xa>
　　謂晝緣諸境，夜則感夢。本無實體，惟因想生。以譬眾生緣念過去，造作諸事，境雖已
滅，緣想即現。蓋言一切有為之法，皆因妄想而成，亦如夢境也。論云：又如夢境，過去諸
法，亦復如是。

<xa>電喻</xa>
　　謂雷、電之光，剎那不住。以譬一切現在諸法，猶如電光，焂忽則滅也。論云：譬如電
光，剎那不住，現在諸法，亦復如是。（梵語剎那，華言一念。）

<xa>雲喻</xa>
　　謂雲能降雨澤，又能變現不常。以譬眾生阿賴耶識含藏諸法，能持未來種種境界，變現
不定也。論云：譬如雲影，未來諸法，亦復如是。阿賴耶識與一切法為種子根本故。（梵語
阿賴耶，華言藏識，即第八識也。）

<pb n="459"/>
<xa>修多羅</xa>
　　梵語修多羅，華言契經。契者，上契諸佛之理，下契眾生之機也。經，法也、常也，乃
聖教之總名。今言修多羅，即經中長行之文也。謂直說法相，隨其義理長短，不以字數為拘
，是為長行也。（法者，十界同遵也；常者，三世不易也。）

<xa>祇夜</xa>
　　梵語祇夜，華言應頌，又云重頌，或云偈，謂應前長行之文，重宣其義也。或二句、四
句、六句、八句、乃至多句等，皆名為頌。

<xa>伽陀</xa>
　　梵語伽陀，華言諷頌。謂不頌長行之文，直說偈句。如金光明經中空品等是也。亦名孤
起，如楞嚴經中阿難讚佛偈云：妙湛總持不動尊等是也。（楞嚴，梵語具雲首楞嚴，華言健
相分別。梵語阿難，華言慶喜。）

<xa>尼陀羅</xa>
　　梵語尼陀羅，華言因緣。如諸經中有人問，故為說是事。律中有人犯是事，故制是戒。
凡一切佛語緣起之事，皆名因緣。如法華經化城喻品說宿世因緣等是也。

<xa>伊帝目多</xa>
　　梵語伊帝目多，華言本事。謂如來說諸菩薩等因地所行之事也。如法華經中，說藥王菩
薩，曾於日月淨明德佛所，得法歡喜，然身然臂，以為供養，行諸苦行，求菩提道等是也。

<xa>闍多伽</xa>
　　梵語闍多伽，華言本生。謂如來說諸菩薩等本地受生之事，及自說為菩薩時，修諸苦行
等事。如涅槃經云：比丘當知我於過去作鹿、作羆、作獐、作兔、作粟散王、轉輪聖王、龍
、金翅鳥諸如是等，行菩薩道時，所受身等之類。是也。（梵語比丘，華言乞士。）

<xa>阿浮達磨</xa>
　　梵語阿浮達磨，華言未曾有，亦云希有。如佛生時即行七步，足跡之處，皆有蓮華，放
大光明，徧照十方世界，而發是言：我是度一切眾生生老病死者。地大震動，天雨眾花，樹
<pb n="460"/>
出音聲，作天妓樂。如是等無量希有之事，是名未曾有。又四眾等，凡有聞所未聞，見所未
見，皆名未曾有。（四眾者，比丘、比丘尼、優婆塞、優婆夷也。）

<xa>婆陀</xa>
　　梵語婆陀，華言譬喻。謂如來說法，為鈍根者未能即解，故假譬喻以曉示之，令其易悟
，是名譬喻。如法華經中火宅、藥草等喻是也。

<xa>優波提舍</xa>
　　梵語優波提舍，華言論議。謂諸經中問答辯論諸法之事，是為論議。如法華經提婆達多
品中，智積菩薩與文殊師利相見論說妙法等是也。（梵語提婆達多，又云調達，華言天熱。
梵語文殊師利，華言妙德。）

<xa>善行生死</xa>
　　菩薩成就道業，為化導有情，雖出沒於生死中，不為生死染著。譬如病人服苦澀藥，但
為除病，不生嫌棄也。

<xa>善行眾生</xa>
　　菩薩於諸眾生，起大悲心，設有病苦，常行救濟，不生疲怠。譬如良醫，親近病者，心
無厭捨也。

<xa>善行自心</xa>
　　菩薩能調伏自心，破除煩惱，增長菩提。譬如有智之人，善能調伏奴僕之類也。（梵語
菩提，華言道。）

<xa>善行欲塵</xa>
　　菩薩雖處欲塵，而不染著，精修梵行，增長法財。譬如商人，善於販賣，獲大利益也。

<xa>善行三業</xa>
　　菩薩精修於身口意三者之業，思惟策勵，悉令清淨。譬如善浣衣人，能除穢垢也。

<pb n="461"/>
<xa>善行不惱眾生</xa>
　　菩薩於諸眾生，常起憐憫之心，雖有加惡於我，不生嗔惱。譬如慈父愛念小兒，雖有穢
垢，不生憎惡也。

<xa>善行修習</xa>
　　菩薩修習菩提之道，勇猛精勤，心無間斷。譬如以木鑽火，未熱不息也。

<xa>善行三昧</xa>
　　梵語三昧，華言正定。菩薩修習正定，不亂不昏，遂使功德資長。譬如出財與人，得人
保息，方獲利益也。

<xa>善行般若</xa>
　　梵語般若，華言智慧。菩薩以清淨智，照了世間一切諸法，心無疑惑。譬如幻師，知諸
幻事，悉由幻作，求其真實，皆不可得也。

<xa>寒病</xa>
　　謂人必寒溫得宜，則身體安樂。若為寒凍所逼，則成一切病也。

<xa>熱病</xa>
　　謂人必溫涼得宜，則身體和暢。若為熱毒所中，則成一切病也。

<xa>饑病</xa>
　　謂人必假飲食，以資其身，則諸根強健。若不得食，則虛弱而成一切病也。

<xa>渴病</xa>
　　謂人必假漿水，以養其體。若不得漿水之飲，則腸胃枯焦，而成一切病也。

<xa>大便病</xa>
　　謂人必假飲食，資益諸根，入腹變壞，須便利以時，若強忍過當，即能生一切病也。

<pb n="462"/>
<xa>小便病</xa>
　　謂人必得湯水，資潤色身，入腹之後，須便利以時，若強忍過當，即能生一切病也。

<xa>欲病</xa>
　　謂人貪於淫慾，則能成癆怯虛弱一切病也。

<xa>饕餮病</xa>
　　（饕，他刀切。餮，他結切。）饕餮即貪食也。謂人必須飲食，以養其身，若貪食過度
，即能生一切病也。

<xa>老病</xa>
　　謂人年老，則筋力衰弱，或起居食息，不能中節，即成一切病也。

<xa>得病無醫</xa>
　　謂人得病雖輕，然無醫藥及看病者，或遇常醫而不投以良藥。又有不知正法，惟信世間
邪魔外道妖孽之師，妄說禍福，便生恐動，卜問吉凶，殺諸眾生，求神請福，欲希延年，終
不能得，以此而喪其生，皆為橫死。

<xa>王法誅戮</xa>
　　謂人妄作非為，遭罹國憲，被王法之所誅，是為橫死。

<xa>非人奪精氣</xa>
　　謂人或畋獵嬉戲，或耽婬嗜酒放逸無度，橫為非人鬼怪之類，奪其精氣而死，是為橫死
。（奪精氣者，如法華經中，羅剎女等奪一切眾生精氣者是也。）

<xa>火焚</xa>
　　謂人或被火焚燒，而喪其命，是為橫死。

<xa>水溺</xa>
　　謂人或因墮水沉溺，而喪其命，是為橫死。
<pb n="463"/>

<xa>惡獸啖</xa>
　　謂人或於山林，因被虎狼惡獸之所啖食，是為橫死。

<xa>墮崖</xa>
　　謂人或於山間，墜墮岩崖顛仆，而喪其命，是為橫死。

<xa>毒藥咒詛</xa>
　　謂人或被毒藥及咒詛厭魅起屍鬼等之所中害，而喪其生，是為橫死。（起屍鬼者，謂咒
死屍起而厭人也。）

<xa>飢渴所困</xa>
　　謂人或被飢渴之所困逼，不得飲食，而喪其生，是為橫死。

<xa>安住心</xa>
　　謂修行之人，於習禪時，或數息，或觀心，當須系緣一境，唸唸相續，安住其心，不令
散亂也。

<xa>攝住心</xa>
　　謂修行之人，於習禪時，攝心寧靜，則禪定可成；若覺一念稍動，即便攝持，令心安住
也。

<xa>解住心</xa>
　　謂修行之人，於習禪時，既解知覺觀之心，攀緣外廣，即當收斂安住也。（初心在緣曰
覺，細心分別禪味曰觀。）

<xa>轉住心</xa>
　　謂修行之人，於習禪時，覺心既息，不妄搖動，得靜定功，轉樂安住也。

<xa>伏住心</xa>
<pb n="464"/>
　　謂修行之人，於習禪時，心住靜定，久或生厭，隨而折伏，益加精進也。

<xa>息住心</xa>
　　謂修行之人，於習禪時，忽覺內心動亂，而生過失，於一念間，即令止息也。

<xa>滅住心</xa>
　　謂修行之人，於習禪時，或由外緣，忽起貪愛等念，即當猛省，方便滅除，無令增長也
。

<xa>性住心</xa>
　　謂修行之人，於習禪時，既能息諸妄念，則知心性本來明靜，任運安住也。

<xa>持住心</xa>
　　謂修行之人，於習禪時，功行純熟，安住正定，不由作意，任運持善不失，持惡不生也
。

<xa>正月</xa>
　　天帝釋以大寶鏡，正月照南贍部洲，而察人之善惡也。又北方毗沙門天王，巡察四洲；
正月在南洲，亦如鏡之所照。故南洲人，宜於此月食素持齋修善也。（梵語贍部，即閻浮提
，華言勝金洲。梵語毗沙門，華言多聞。四洲者，東弗於逮，南閻浮提，西瞿耶尼，北郁單
越也。）

<xa>五月</xa>
　　天帝釋以大寶鏡從正月照南贍部洲，二月照西瞿耶尼，三月照北郁單越，四月照東弗於
逮。至五月，復照此洲，而察人之善惡也。北方毗沙門天王巡察四洲，五月至南洲，亦如鏡
之所照。故此洲之人，宜於此月食素持齋修善也。（梵語瞿耶尼，華言牛貨。梵語郁單越，
華言勝處。梵語弗於逮，華言勝。）

<xa>九月</xa>
　　天帝釋以大寶鏡從五月照南贍部洲，而六月、七月、八月，次第輪照察餘之三洲。至九
<pb n="465"/>
月，復照此洲，而察人之善惡也。北方毗沙門天王巡察四洲，亦如鏡之所照。故此洲之人，
宜於此月食素持齋修善也。（已上為年三長齋月。）

<xa>每月初八日</xa>
　　天帝釋敕四天王各治一方。至此日，四王遣輔臣觀察世間人民善惡，人於此日宜加修善
，是名齋日。

<xa>每月十四日</xa>
　　此日四天王遣四太子，按行天下，伺察人民善惡。人於此日，宜加修善，是名齋日。

<xa>每月十五日</xa>
　　此日，四天王親自按行天下。有慈孝父母，恭敬三寶，及尊事長上，並修六度等行者，
諸天相慶，則降善錫福，注祿增算；如不修善持齋，惟造惡業，諸天憂戚，降以不祥，減祿
除算。人於此日，宜加修善，是名齋日。（三寶者，佛寶、法寶、僧寶也。六度者，一佈施
、二持戒、三忍辱、四精進、五禪定、六智慧也。）

<xa>每月二十三日</xa>
　　此日，四天王遣輔臣觀察，與初八日同。

<xa>每月二十九日</xa>
　　此日，四天王遣太子觀察，與十四日同。

<xa>每月三十日</xa>
　　此日，四天王躬自按行觀察，與十五日同。（已上為六齋日。）

<xa>執時</xa>
　　時即時節，謂時散外道，執一切物皆從時生，如種植等物，有時生果，有時不生，遂以
時有作用。或舒或卷，令彼枝條隨時榮枯。時雖微細，固不可見，以節氣華實之類，故知有
時。是故執時是常、是一、是萬物因、是涅槃因也。（梵語涅槃，華言滅度。）

<pb n="466"/>
<xa>執方</xa>
　　方即方所。謂方論師，計東西南北四方皆能生人，人生天地，滅後還入於方。蓋謂盡虛
空界，無不是方、是所，一切人物，或生或死，不離方所。故執方是常、是一、是萬物因、
是涅槃因也。

<xa>執微塵</xa>
　　微塵，極細之塵也。謂路伽耶論師，計色心等法，皆從極細所生。謂四大極細是常，能
生粗色，雖是極微，而體實有，以世間粗物無常，極微之因不壞。是故執極微是常、是一、
是萬物因、是涅槃因也。（梵語路伽耶，華言順世。四大者，地大、水大、火大、風大也。

<xa>執空</xa>
　　空即虛空。謂口力論師，執虛空為萬物因，以為從空生風，從風生火，從火生暖，暖生
水，水生凍，凍堅作地，地生五穀，五穀生命，命沒還歸虛空。是故執空是常、是一、是萬
物因、是涅槃因也。（五穀者，禾麻黍菽麥也。）

<xa>執大種</xa>
　　謂順世外道，執地水火風四大種子，是能生萬物之因。以為世間萬物，從四大生，滅後
還歸四大。如身根，堅相是地，濕相是水，熱相是火，動相是風，乃知身與萬物，不離四大
。是故執四大種是常、是一、是萬物因、是涅槃因也。

<xa>執神我</xa>
　　神我者，外道執第八藏識為神我也。謂迦毗羅外道，論二十五諦之主，以為冥初生覺，
從覺生我心，從我心生色聲香味觸五塵，從五塵生地水火風空五大，從五大生眼耳鼻舌身意
手足口大遺小遺十一根，並神我，共成二十五諦。以前二十四諦從神我而生，依神我為主，
謂神我常覺明瞭，安處其中，常住不壞，攝受諸法。是故執神我是常、是一、是萬物因、是
涅槃因也。（梵語迦毗羅，華言黃色。謂其頭如金色，嘗作僧佉論者是也。冥初者，又曰冥
諦。謂外道能觀八萬劫事，八萬劫前，則冥然不見故也。覺者，即知覺也。我心者，即外道
我慢之心也。）

<xa>執勝妙</xa>
<pb n="467"/>
　　勝妙者，謂那羅延天最勝最妙也。蓋韋陀論師，執那羅延天能生四姓，謂口生婆羅門，
兩臂生剎利，兩[月*(比/土)]生毘舍，兩腳生首陀，蓋那羅延臍中生大蓮華，蓮華之
上生梵天，梵天能生萬物。乃以此天是梵天之主，最勝最妙，是故執此是常、是一、是萬物
因、是涅槃因也。（梵語那羅延，華言鉤鎖力，又云堅固。梵語韋陀，華言智論。梵語婆羅
門，華言淨行。梵語剎帝利，華言田主，即王種也。梵語毘舍，華言商賈。梵語首陀，華言
農人。）

<xa>執自在天</xa>
　　自在天者，即色究竟天，三千世界之主也。此塗灰外道，並諸婆羅門，共執自在天是萬
物之因。謂此天有四德：一體實、二遍、三常、四能生諸法。又計此天有三身：一者，法身
，謂體常週徧，量同虛空，能生萬物。二、受用身，謂在色天之上。三、變化身，謂隨形六
道，教化眾生。是故執此天是常、是一、是萬物因、是涅槃因也。（色究竟天即色界第十八
天也。塗灰者，謂以灰塗身，而為苦行，因而名也。六道者，天道、人道、阿修羅道、餓鬼
道、畜生道、地獄道也。）

<xa>執大梵天</xa>
　　大梵天，色界初禪天也。即韋陀論師所執那羅延天，能生四姓，又從臍中生大蓮華，蓮
華之上，有梵天祖翁。梵天能生一切有命、無命之物，是故執此天是常、是一、是萬物因、
是涅槃因也。（祖翁者，謂梵天是萬物之祖也。）

<xa>形處轉變</xa>
　　形處即四大諸根形質之處也。外道見其形質隨時變異，衰謝不常，遂計為轉變也。（四
大者，地大、水大、火大、風大也。）

<xa>相轉變</xa>
　　相即諸法生滅之相，外道見唸唸之間，生住滅相，遷流不停，遂計為轉變也。

<xa>因轉變</xa>
　　因即所作之因也。外道見一切所作之因，漸漸成熟，熟必感果，展轉相因，遂計為轉變
也。
<pb n="468"/>

<xa>成轉變</xa>
　　成即所成之果也。外道見果藉因成，成必有壞，因是相仍，遂計為轉變也。

<xa>見轉變</xa>
　　眼能觀色曰見，外道以見能隨物遷改，未曾暫停，遂計為轉變也。

<xa>性轉變</xa>
　　性即根性，外道計自性隨業流轉，生生不息，無有窮盡，遂計為轉變也。

<xa>緣分明轉變</xa>
　　緣即一切事緣，分明者，見處明瞭也。外道見一切因緣之事，分明曉了，皆從變滅，遂
計為轉變也。

<xa>所作分明轉變</xa>
　　所作即一切造作也，外道見世間諸所作為，分明曉了，生滅不定，遂計為轉變也。

<xa>事轉變</xa>
　　事即有為之世事也。外道見諸世事，遷換無常，新新不住，遂計為轉變也。

<xa>炬口鬼</xa>
　　謂此鬼口中常吐猛焰，熾然不息；身如被燎多羅樹形。蓋其因中極慳，故招如是苦果也
。（梵語多羅，華言岸，形如此方輪櫚樹也。）

<xa>針口鬼</xa>
　　謂此鬼腹大，量如山谷，咽如針孔。雖見種種上妙飲食，不能吞嚥，飢渴難忍也。

<xa>臭口鬼</xa>
　　謂此鬼口中恆出極惡腐爛臭氣，過於糞穢，惡氣自薰，恆空嘔逆；設遇飲食，亦不能受
，常被飢渴所惱也。（已上三類，無財鬼也。）
<pb n="469"/>

<xa>針毛鬼</xa>
　　謂此鬼身毛堅剛銛利，不可附近，內鑽自體，外射他身，如鹿中箭，毒馬（香靳切）狂
走，苦痛難忍。時逢不淨，少濟飢渴也。（毒馬者，毒氣馬痛也。）

<xa>臭毛鬼</xa>
　　謂此鬼身毛臭過糞穢，熏爛饑骨，蒸坌（蒲悶切）腸腹，沖喉變嘔，荼毒難忍。攫（厥
縛切）體拔毛，傷裂皮膚，轉加劇苦。時逢不淨，少濟飢渴也。

<xa>癭鬼</xa>
　　謂此鬼由惡業故，於咽上而生大癭，猶如癰腫，熱馬酸疼，更相[皮+(到-至)]（
普碑切）闈（子禮切，手搦也），臭膿湧出，爭共取食，少得充飢也。（已上三種，少財鬼
也。）

<xa>希祀鬼</xa>
　　謂此鬼恆時向祠祀中饗受他祭，能歷異方，如鳥凌空，往還無礙。蓋由先世積集貲財，
心常慳吝，不能佈施。故生此鬼中，又由先世預起希望，謂我若命終，諸子孫等必常祀我資
具飲食，故為此鬼，住本捨邊便穢等處，希望了孫追念，以時祭祀也。

<xa>希棄鬼</xa>
　　謂此鬼時常希望他人所棄吐殘等物，用充其食。由彼宿生慳吝，是以於有飲食之處，或
見穢物，或復見空；或樂淨物，而又見穢。此類之鬼，隨其宿業厚薄不同，所求之食，或得
豐饒也。

<xa>大勢鬼</xa>
　　謂諸藥叉及邏剎娑、恭畔荼等，或依樹林，或住靈廟，或居山谷，或處空宮，所受富樂
，與諸天同，其勢大也。（已上三類，多財鬼也。梵語藥叉，亦云夜叉，華言勇健。梵語邏
剎娑，華言護士。梵語恭畔荼，即鳩槃荼，華言甕形。）

<xa>有分心</xa>
<pb n="470"/>
　　有分，即心本有之分。謂如眾生初受生時，心雖未能分別，亦有自然任運緣境之分也。

<xa>能引發心</xa>
　　謂眾生一念之心，既有境對，遂於此境，能引發分別也。

<xa>見心</xa>
　　謂此一念之心，於所緣之境，既能引發、分別，則內外照矚，一一明見也。

<xa>尋求心</xa>
　　謂此一念之心，於境既能明見，即起希慕，追尋求覓也。

<xa>貫徹心</xa>
　　謂此一念之心，於境既能求覓，則貫透通徹，知其善惡也。

<xa>安立心</xa>
　　謂此一念之心，於境既已通達善惡，遂能安立言語，分別是非也。

<xa>勢用心</xa>
　　謂此一念之心，既於善惡有所安立，遂起動作之勢用也。

<xa>返緣心</xa>
　　謂此一念之心，動作既興，遂休廢道業，返緣所作之事也。

<xa>有分體心</xa>
　　謂此一念之心，既返緣已，還歸前有分之體，任運緣境，相續無已也。

<xa>愛結</xa>
　　謂諸眾生為貪愛故，廣行不善，由此遂招未來生死之苦，流轉三界，不能出離，是名愛
結。（廣行不善者，謂廣作殺盜婬妄等惡業也。）

<pb n="471"/>
<xa>恚結</xa>
　　謂諸眾生為瞋恚故，廣行不善，由此遂招未來生死之苦，流轉三界，不能出離，是名恚
結。

<xa>慢結</xa>
　　謂諸眾生為慢、過慢、慢過慢、我慢、增上慢、下劣慢、邪慢故，廣行不善，由此遂招
未來生死之苦，流轉三界，不能出離，是名慢結。（慢者，同類相傲也。過慢者，相似法中
，執己為勝也。慢過慢者，他本勝己，強謂勝他也。我慢者，恃己凌他也。增上慢者，未得
之法，自謂已得也。下劣慢者，己本無能，反自矜誇也。邪慢者，執著邪見，凌慢他人也。
）

<xa>無明結</xa>
　　謂諸眾生為無明所覆，於苦法、集法，不能解了，廣行不善，由此遂招未來生死之苦，
流轉三界，不能出離，是名無明結。（苦法者，三界生死眾苦之法也。集法者，積集三界有
為之法，即惑業也。）

<xa>見結</xa>
　　謂諸眾生於身見、邊見、邪見，妄興執著，廣行不善，由此遂招未來生死之苦，流轉三
界，不能出離，是名見結。（身見者，謂於五陰身中，強作主宰，計著有我也。邊見者，謂
於身見中，計斷計常，各執一邊也。邪見者，謂執有執無，及撥無因果也。）

<xa>取結</xa>
　　取即取著。謂諸眾生於見取、戒取，妄計執著，廣行不善，由此遂招未來生死之苦，流
轉三界，不能出離，是名取結。（見取者，即身見、邊見、邪見也；外道取著此等邪見，以
為正見也。戒取者，謂外道妄計自身前世從牛狗中來，即便食草啖穢，取以進行，以為戒也
。）

<xa>疑結</xa>
　　謂諸眾生於佛法僧寶，妄生疑惑，不修正行，廣行不善，由此遂招未來生死之苦，流轉
三界，不能出離，是名疑結。
<pb n="472"/>

<xa>嫉結</xa>
　　謂諸眾生，耽著利養，見他榮富，起心嫉妒，廣行不善，由此遂招未來生死之苦，流轉
三界，不能出離，是名嫉結。

<xa>慳結</xa>
　　謂諸眾生耽著利養，於資生具，其心吝惜，不能捨施，廣行不善，由此能招未來生死之
苦，流轉三界，不能出離，是名慳結。

<xa>五趣雜居地</xa>
　　五趣者，即欲界六天、人、餓鬼、畜生、地獄也。本該六趣，以阿修羅通於諸趣，故但
言五。雜居者，五趣雖果報苦樂不同，總居於欲界故也。（欲界六天者，四天王天、忉利天
、夜摩天、兜率天、化樂天、他化自在天也。梵語阿修羅，華言無端正。）

<xa>離生喜樂地</xa>
　　離生喜樂地者，即色界初禪天也。謂此天已離欲界欲惡之法，得覺觀禪定，身心凝靜，
而生喜樂。住於此定，一切苦惱皆不能逼也。（覺觀者，初心在緣曰覺，細心分別禪味曰觀
。）

<xa>定生喜樂地</xa>
　　定生喜樂地者，即色界二禪天也。謂此天已離初禪覺觀動散，攝心在定，澹然凝靜，而
生勝定喜樂。住於此定，如人從暗室中出見日月光明，朗然洞徹也。

<xa>離喜妙樂地</xa>
　　離喜妙樂地者，即色界三禪天也。謂此天已離二禪天喜之踴動，因攝心諦觀，泯然入定
，而得勝妙之樂。住於此定，樂法增長，徧滿身中也。

<xa>捨念清淨地</xa>
　　捨念清淨地者，即色界四禪天也。謂此天捨二禪之喜，及三禪之樂，心無憎愛，一念平
等，清淨無雜。住於此定，空明寂靜，萬像皆現也。
<pb n="473"/>

<xa>空無邊處地</xa>
　　空無邊處地者，即無色界第一天也。謂此天厭色界色質為礙，不得自在，故加功用行，
滅一切色相，而入虛空處定。住於此定，其心明淨，無礙自在也。

<xa>識無邊處地</xa>
　　識無邊處地者，即無色界第二天也。謂此天厭空處無邊，轉心緣識與識相應，心定不動
，三世之識，悉現定中。住於此定，清淨寂靜也。（三世者，過去、現在、未來也。）

<xa>無所有處地</xa>
　　無所有處地者，即無色界第三天也。謂此天厭空處無邊，識處三世流轉無際，捨此二處
，而入無所有處定。住於此定，怡然寂靜，諸想不起也。

<xa>非非想處地</xa>
　　非非想處地者，非前識處之有想，非無所有處之無想，即無色界第四天也。謂此天厭無
所有處如癡，故捨之，而入非非想處定。住於此定，不見有無相貌，泯然寂絕，清淨無為也
。

<xa>胖脹想</xa>
　　（胖，普降切。脹，知亮切），謂修行之人，心想死屍，見其胖脹，如韋囊盛風，異於
本相，是為胖脹想。（韋囊者，皮囊也。囊本空虛，盛風則滿。以譬死屍胖脹之狀也。）

<xa>青瘀想</xa>
　　（瘀，依據切），謂修行之人，觀胖脹已，復觀死屍，風吹日曝，皮肉黃赤，瘀黑青黯
（依檻切），是為青瘀想。

<xa>壞想</xa>
　　謂修行之人，觀青瘀已，復觀死屍，風日所變，皮肉裂壞，六分破碎，五藏腐敗，臭穢
流溢，是為壞想。（六分者，頭身手足也。五藏者，脾肺肝心腎也。）

<pb n="474"/>
<xa>血塗漫想</xa>
　　謂修行之人，既觀壞已，復觀死屍，從頭至足，遍身膿血流溢污穢塗漫，是為血塗漫想
。

<xa>膿爛想</xa>
　　謂修行之人，觀塗漫已，復觀死屍，身上九孔，蟲膿流出，皮肉壞爛，狼藉在地；臭氣
轉增，是為膿爛想。（九孔者，兩眼、兩耳、兩鼻孔、口、大便、小便也。）

<xa>蟲啖想</xa>
　　謂修行之人，觀膿爛已，復觀死屍，蟲蛆（子餘切）唼（色甲切）食，鳥獸咀（在呂切
）嚼（疾雀切），殘缺剝落，是為蟲啖想。

<xa>散想</xa>
　　謂修行之人，觀蟲啖已，復觀死屍，為禽獸所食，分裂破散，筋斷骨離，頭足交橫，是
為散想。

<xa>骨想</xa>
　　謂修行之人，既觀散已，復觀死屍，形骸暴露，皮肉已盡，但見白骨狼藉，如貝如珂，
是為骨想。（貝，海中甲蟲也。珂，螺之類也。）

<xa>燒想</xa>
　　謂修行之人，既觀骨已，復觀死屍，為火所燒，爆裂煙臭，白骨俱然，薪盡火滅，同於
灰土，是為燒想。

<xa>段食</xa>
　　段即形段。食有資益之義。謂以香味觸三塵為體，入腹變壞，資益諸根，故名段食。佛
地論云：任持名食，謂能任持色身，令不斷壞故也。古譯經律，皆云摶食。

<xa>觸食</xa>
　　觸即觸對，謂六識所對色等諸塵，柔軟細滑，冷暖等觸，而生喜樂，俱能資益諸根，故
<pb n="475"/>
名觸食。又第六識觸對可愛之境，而生喜樂，長養諸根，亦名觸食。（六識者，眼識、耳識
、鼻識、舌識、身識、意識也。按翻譯名義註釋云：見色愛著名食，豈非觸食義耶？設觸非
食，何以觀戲劇等，終日不食，而不飢也。）

<xa>思食</xa>
　　思即意思。謂第六識思於可愛之境，生希望意，而能潤益諸根。如人飢渴，至飲食處，
望得飲食而身不死，故名思食。（諸根者，即眼耳鼻舌身也。）

<xa>識食</xa>
　　識以執持為相。即第八識也。由前三食，勢分所資，能令此識增勝，執持諸根，故名識
食。（已上四種，名世間食。第八識即藏識也。按翻譯名義註釋云：識雲識食，地獄眾生，
及無色界中無邊識處天等，皆用識持，以為其食。）

<xa>禪悅食</xa>
　　謂修行之人，以禪法資其心神，而得禪定之樂，即能增長善根，資益慧命，猶世間之食
，能養諸根，支持其命，故名禪悅食。

<xa>法喜食</xa>
　　謂修行之人，聞法歡喜，即得增長善根，資益慧命，猶世間之食，能養諸根，支持其命
，故名法喜食。

<xa>願食</xa>
　　願即誓願。謂修行之人，發弘誓願，度脫眾生，欲斷煩惱而證菩提，以願持身，常修萬
行，即得增長善根，資益慧命，猶世間之食，能養諸根，支持其命，故名願食。

<xa>念食</xa>
　　念即護念，亦憶念也。謂修行之人，常當憶持所得出世善法，存心定意，護念不忘，即
得增長善根，資益慧命，猶世間之食，能養諸根，支持其命，故名念食。

<xa>解脫食</xa>
<pb n="476"/>
　　解脫即自在之義。謂修行之人，因修出世聖道，斷除煩惱惑業之縛，不受生死逼迫之苦
，即得增長善根，資益慧命，猶世間之食，能養諸根，支持其命，故名解脫食。（已上五種
，即出世間食也。）

<xa>不見殺</xa>
　　謂眼自不曾見其殺也。

<xa>不聞殺</xa>
　　謂耳自不曾聞其殺，亦不從無信人前，聞其語為我故殺也。

<xa>不疑為己殺</xa>
　　僧祇律云：比丘於檀越家見羊，後再往彼，見其頭腳在地，即生疑而問言：前所見羊，
為在何處？若言為阿闍黎殺，則不應食。若言我為祠天故殺，是名不疑為己殺也。（梵語比
丘，華言乞士。梵語檀，華言施。言檀越者，華梵兼舉。謂行施者，能超越貧窮之海也。梵
語阿闍黎，華言軌範。）

<xa>不為己殺</xa>
　　謂因於他事，或為他人而殺，不專為我而殺也。

<xa>自死</xa>
　　謂非因人故殺，亦非為他物之所傷害，乃其命盡報終而死也。

<xa>鳥殘</xa>
　　謂於山林間，而為鷹鸇等之所傷害者也。

<xa>生幹</xa>
　　謂不由湯火而熟，亦非鷹鸇之所傷殘，乃因死已日久自幹也。

<xa>不期遇</xa>
　　謂不因期約，偶然相遇而食也。
<pb n="477"/>

<xa>前已殺</xa>
　　謂非今時因我而殺，乃是前時先已殺者也。

<xa>菩提身</xa>
　　梵語菩提，華言道。謂如來於菩提樹下，降伏外魔，朗然大悟，成等正覺，是名菩提身
。

<xa>願身</xa>
　　謂如來本願，遍周法界，誓度一切眾生，故從兜率降生人間，說法利生，酬宿因願，是
名願身。（梵語兜率，華言知足。）

<xa>化身</xa>
　　謂如來隨類化現，普應群機，若月臨眾水，是名化身。

<xa>力持身</xa>
　　謂如來神力任持全身、碎身，永久不壞，作眾生福田，是名力持身。（全身，即如來真
身也；碎身，即如來化身滅後舍利也。）

<xa>相好莊嚴身</xa>
　　謂如來證得微塵數相好莊嚴實報之身，是名相好莊嚴身。

<xa>威勢身</xa>
　　謂如來處於眾會道場，威德廣大，一切天魔外道，無不歸伏。如月光明，掩映眾星，是
名威勢身。

<xa>意生身</xa>
　　謂如來隨自他意，處處受生，度諸有情。意有所往，身即隨到，是名意生身。

<xa>福德身</xa>
<pb n="478"/>
　　謂如來福德具足，猶如大海，無不涵容，是名福德身。

<xa>法身</xa>
　　謂如來法性真常，湛然清淨，週徧法界。經云：佛以法為身，清淨如虛空，是名法身。

<xa>智身</xa>
　　謂如來妙智圓明，決了諸法，通達無礙，是名智身。

<xa>如來</xa>
　　如來之義有三。謂法身、報身、應身也。金剛經云：無所從來，亦無所去。此法身如來
也。轉法輪論云：第一義諦名如，正覺名來。此報身如來也。成實論云：乘如實道，來成正
覺。此應身如來也。

<xa>應供</xa>
　　謂萬行圓成，福慧具足，應受天上人間供養，饒益有情，故號應供。

<xa>正徧知</xa>
　　（亦名正等覺），謂具一切智，於一切法，無不了知，故號正徧知。以一切法平等開覺
一切眾生，成無上覺，故號正等覺。

<xa>明行足</xa>
　　明即三明也。行足者，謂身口意業正真清淨，於自願力，一切之行，善修滿足，故號明
行足。

<xa>善逝</xa>
　　善逝者，即妙往之義也。謂以無量智慧，能斷諸惑，妙出世間，能趣佛果，故號善逝。

<xa>世間解無上士</xa>
　　世間解者，謂世間、出世間因果諸法，無不解了也。無上士者，謂業惑淨盡，更無所斷
。於三界天人凡聖之中，第一最上無等，故號世間解無上士。
<pb n="479"/>

<xa>調御丈夫</xa>
　　謂具大丈夫力用，而說種種諸法，調伏制御一切眾生，令離垢染，得大涅槃，故號調御
丈夫。（梵語涅槃，華言滅度。）

<xa>天人師</xa>
　　謂非獨與四眾為師，所有天上人間、魔王外道、釋梵天龍，悉皆歸命，依教奉行，俱作
弟子，故號天人師。（四眾者，比丘、比丘尼、優婆塞、優婆夷也。）

<xa>佛</xa>
　　佛，梵語具雲佛阤，華言覺。謂智慧具足，三覺圓滿，故號為佛。（三覺者，自覺、覺
他、覺行圓滿也。）

<xa>世尊</xa>
　　謂以智慧等法，破彼貪瞋癡等不善之法，滅生死苦，得無上覺，天人凡聖，世間、出世
間，咸皆尊重，故號世尊。

<xa>知是處非處智力</xa>
　　謂如來於一切因緣果報，審實能知。如作善業，即知定得樂報，名知是處；若作惡業，
得受樂報，無有是處，名知非處。如是種種皆悉徧知，故名知是處非處智力。

<xa>知過現未來業報智力</xa>
　　謂如來於一切眾生，過去未來現在三世業緣、果報、生處，皆悉徧知，故名知過現未來
業報智力。

<xa>知諸禪解脫三昧智力</xa>
　　梵語三昧，華言正定。謂如來於諸禪定，自在無礙，其淺深次第，如實徧知，故名知諸
禪解脫三昧智力。

<xa>知諸根勝劣智力</xa>
<pb n="480"/>
　　謂如來於諸眾生，根性勝劣，得果大小，皆實徧知，故名知諸根勝劣智力。

<xa>知種種解智力</xa>
　　謂如來於諸眾生，種種欲樂，善惡不同，如實徧知，故名知種種解智力。

<xa>知種種界智力</xa>
　　謂如來於世間眾生，種種界分不同，如實徧知，故名知種種界智力。

<xa>知一切至處道智力</xa>
　　謂如來於六道有漏行所至處，涅槃無漏行所至處，如實徧知，故名知一切至處道智力。
（六道者，天道、人道、修羅道、餓鬼道、畜生道、地獄道也。有漏行者，謂六道眾生，由
身口意所作業行，而漏落生死也。梵語涅槃，華言滅度。無漏行者，謂一乘修戒定慧道品之
行，而不漏落生死也。）

<xa>知天眼無礙智力</xa>
　　謂如來證知天眼清淨，見諸眾生死時生時，端正丑陋，善惡業緣，皆悉無礙，故名知天
眼無礙智力。

<xa>知宿命無漏智力</xa>
　　謂如來於種種宿命，一世乃至百千萬世，一劫乃至百千萬劫，死此生彼，死彼生此，姓
名、飲食、苦樂、壽命，如實徧知，故名知宿命無漏智力。（劫，梵語具雲劫波，華言分別
時節。）

<xa>知永斷習氣智力</xa>
　　謂如來於一切惑餘習氣分，永斷不生，如實徧知，故名知永斷習氣智力。

<xa>用周無礙</xa>
　　謂佛於剎塵等處，現法界身雲，起無邊業用。故經云：一一微塵中，能證一切法，如是
無所礙，周行十方國。又云：佛演一妙音，周聞十方國，眾音悉具足，法雨皆充滿。如是等
用，無量無邊，法界微塵，無不週徧，是為用周無礙。
<pb n="481"/>

<xa>相遍無礙</xa>
　　謂佛於十方一切世界，無量佛剎，種種神變，皆有如來示現受生之相。隨現一相，眾相
皆具，萬德斯圓。是為相遍無礙。

<xa>寂用無礙</xa>
　　謂佛常住三昧，為寂無妨利物，為用即定即用，無礙自在。經云：如來境界不可量，寂
而能演遍十方，是為寂用無礙。（梵語三昧，華言正定。）

<xa>依起無礙</xa>
　　謂佛雖寂用無心，而能依海印三昧之力，即起無礙之用。經云：眾生形相各不同，行業
音聲亦無量，如是一切皆能現，海印三昧威神力，是為依起無礙。（海印三昧，謂香海澄渟
，湛然不動，一切形像，皆於中現，如印印文，以喻如來智海無心，一切眾生皆在其中頓現
也。）

<xa>真應無礙</xa>
　　真即遮那真身也，應即釋迦應身也。真身是體，應身是用。全體起用，用即是體。故釋
迦、遮那，圓融自在，本無二體。經云：如來真身本無二，應物分形滿世間，是為真應無礙
。（遮那，梵語具雲毗盧遮那，華言徧一切處。梵語釋迦，華言能仁。）

<xa>分圓無礙</xa>
　　分即支分，圓即全身。謂支分不礙全身，全身不礙支分。故遮那一一身份，手足眼耳，
乃至一毛，皆有舍那全身。經云：佛身一切相，悉現無量佛，是為分圓無礙。

<xa>因果無礙</xa>
　　謂佛往昔本生行菩薩行，修習波羅蜜因，而證遮那佛果。故所受報身，及所成事業，亦
現十方一切菩薩身雲，自在無礙。經云：佛以本願現神通，一切十方無不照，如佛往昔修治
行，光明網中皆演說，是為因果無礙。（梵語波羅蜜，華言到彼岸。）

<xa>依正無礙</xa>
<pb n="482"/>
　　依謂依報，即佛所依之國土；正謂正報，即佛能依之色身。依正相入，二皆無礙。經云
：或作日月游虛空，或作河池泉井水，是為依正無礙。

<xa>潛入無礙</xa>
　　謂佛智潛入眾生心內，即名如來藏。雖作眾生，不失自性。如大海水，因風成波，而不
失濕性，佛亦如是，隨眾生所感，萬類殊形，而不失自性。經云：汝應觀佛一毛孔，一切眾
生悉在中，是為潛入無礙。

<xa>圓通無礙</xa>
　　謂佛融大法界而為其身，理無不具，事無不攝。故一多、依正、人法、因果，此彼無礙
。經云：一身為無量，無量復為一，了知諸世間，現形徧一切，是為圓通無礙。

<xa>成等正覺化不失時</xa>
　　謂如來出現世間，成佛道已，隨機應感，適彼時緣，而起化導，是為成等正覺化不失時
。

<xa>成熟有緣化不失時</xa>
　　謂如來了知眾生善根成熟，隨時化度，咸令解脫，是為成熟有緣化不失時。

<xa>授菩薩記化不失時</xa>
　　謂如來能知菩薩久修梵行，功業成就者，即與授菩提之記，是為授菩薩記化不失時。（
梵語菩提，華言道。）

<xa>示現神力化不失時</xa>
　　謂如來隨其眾生所宜，示現威神之力，令生信樂，而得開解，是為示現神力化不失時。

<xa>示現佛身化不失時</xa>
　　謂如來隨順眾生所宜，而現相好之身，令其咸獲利益，是為示現佛身化不失時。

<xa>住於大捨化不失時</xa>
<pb n="483"/>
　　謂如來修無著行，具大捨心，隨順時緣，化利一切眾生，而不見有能化、所化之想，是
為住於大捨化不失時。

<xa>入諸聚落化不失時</xa>
　　謂如來以大悲心，隨順時緣，攝化一切眾生，遍入城邑聚落，普作饒益，是為入諸聚落
化不失時。

<xa>攝諸淨信化不失時</xa>
　　謂如來具無礙智，能知眾生清淨信心，隨順時緣，而攝化之，是為攝諸淨信化不失時。

<xa>調惡眾生化不失時</xa>
　　謂如來以大威神之力，調伏暴惡眾生，令其舍惡遷善，不失時宜，是為調惡眾生化不失
時。

<xa>現佛神通化不失時</xa>
　　謂如來以不思議力，示現神通，於一念中，饒益一切眾生，不失時宜，是為現佛神通化
不失時。

<xa>說遍閻浮提</xa>
　　梵語閻浮提，華言勝金洲。謂如來於閻浮提，七處九會，為諸大眾，演說此法，而徧滿
十方法界閻浮提，亦同一時而說。故云說遍閻浮提。（七處者，一菩提場、二普光明殿、三
忉利天、四夜摩天、五兜率天、六他化天、七逝多林也。九會者，一會菩提場、二會普光明
殿、三會忉利天、四會夜摩天、五會兜率天、六會他化天、七會八會皆在普光明殿、九會逝
多林也。）

<xa>說遍百億同類一界</xa>
　　同類一界者，以百億世界與一世界同類也。謂如來於一百億世界說法時，而一一世界之
中，各有百億閻浮提，乃至百億色究竟天，於此之時，悉見如來坐蓮華藏師子之座，為十佛
剎微塵數諸菩薩眾之所圍繞，而演說法。故云說遍百億，同類一界。（色究竟天，即色界第
十八天也。千佛剎，即十方佛土也。）
<pb n="484"/>

<xa>說遍異類樹形等剎</xa>
　　謂樹形世界，江河形世界，回轉形世界等，一切異類形相不同，而如來遍於其中，轉斯
法輪。故云說遍異類樹形等剎。

<xa>說遍剎種</xa>
　　剎，梵語具雲剎摩，華言土田。謂最中無邊妙華光香水海中，有世界名普照十方。熾然
寶光明而為世界之種，攝二十重佛剎微塵數世界，乃至不可說佛剎微塵數世界，而如來遍於
其中常演說法，故云說遍剎種。（世界種者，種猶本也。謂捨（編者註：『捨』疑是『含』
）攝無盡剎海也。二十重佛剎者。一、最勝光徧照，二、種種香蓮華妙莊嚴，三、一切寶莊
嚴普照光，四、種種光明華莊嚴，五、普放妙華光，六、淨妙光明，七、眾華焰莊嚴，八、
出生威力地，九、出妙音聲，十、金剛幢，十一、恆出現帝青寶光明，十二、光明照耀，十
三、娑婆，十四、寂靜離塵光華，十五、眾妙光明燈，十六、清淨光徧照，十七、寶莊嚴藏
，十八、離塵，十九、清淨光普照，二十、妙寶焰也。）

<xa>說遍華藏</xa>
　　華藏者，謂香水海蓮華上含藏諸世界也。謂一華藏世界，有十不可說佛剎微塵數世界種
，每一種中，含攝二十重佛剎微塵數世界，乃至各有不可說佛剎微塵數世界布列安住。此諸
世界如來往昔因中修行嚴淨，故於其中，恆說斯經。故云說遍華藏。

<xa>說遍餘剎海</xa>
　　謂華藏世界之外，十方各有無盡法界剎海，而一一剎海，如來遍於其中，常說斯經。故
云說遍餘剎海。

<xa>說遍前六類剎塵</xa>
　　謂上六種，各是一類。彼諸剎土，皆以塵成。一一塵中，皆有佛剎。是故如來遍彼塵內
剎中，常演斯法。經云：華藏世界所有塵，一一塵中見法界。故云說遍前六類剎塵。

<xa>說遍盡虛空界</xa>
　　謂於此不論成剎之塵，唯取盡虛空界，但可容一毛端之處，各有無邊剎海，如來於中常
<pb n="485"/>
轉法輪。經云：一毛端處所有剎，其數無量不可說。盡虛空量諸毛端，一一處剎悉如是。故
云說遍盡虛空界。

<xa>說遍猶帝網</xa>
　　謂如來演說此法，遍諸剎塵，猶如帝網無盡也。蓋前諸類一一微塵，各攝無邊剎海。此
之剎海所有微塵，彼諸塵內復有剎海，是則塵塵不盡，剎剎無窮。猶如帝釋殿上，珠網交光
，重重無盡。而如來遍於其中，常演說法，亦復如是。故云說遍猶帝網。（梵語釋提桓因，
華言能天主。言帝釋者，華梵雙舉也。）

<xa>餘佛同</xa>
　　謂如來遍前九類微塵剎海，常演斯法，調伏眾生，令歸性海。一佛既爾，餘十方佛，亦
復如是。遍諸剎海，恆演斯法。故云餘佛同。

<xa>發心普被恩</xa>
　　謂如來最初發菩提心，修習勝行，成就功德，皆為普被法界群生，咸令利益安樂，是為
發心普被恩。（梵語菩提，華言道。）

<xa>難行苦行恩</xa>
　　謂如來往昔因中，捨頭目髓腦、國城妻子、剜身千燈、投形飼虎、雪嶺亡軀，如是難行
苦事，積劫行之，皆為利樂眾生，是為難行苦行恩。（剜身千燈者，菩薩本行經云：佛昔以
刀剜身肉千處，注以酥油，然作千燈，求聞一偈。時婆羅門為說偈曰：常者皆盡，高者皆墮
，合會有離，生者有死。是也。投形飼虎者，謂佛昔為薩埵太子，遊山見虎飢餓，投身虎前
以濟之也。雪嶺亡軀者，謂佛昔為婆羅門，於雪山修行。有羅剎唱云：諸行無常，是生滅法
。聞已，欲求全偈。羅剎飢渴，必得肉血食之，乃肯為說。因得後半偈，云：生滅滅已，寂
滅為樂。遂遍書樹石，乃以身施之也。劫，梵語具雲劫波，華言分別時節。）

<xa>一向為他恩</xa>
　　謂如來積劫修諸功德，不顧自身，但為度脫一切眾生，未曾一念自為於己，是為一向為
他恩。

<pb n="486"/>
<xa>垂形六道恩</xa>
　　謂如來垂化身形，於天、人、修羅、地獄、畜生、餓鬼六道之中，救濟眾苦，令得安樂
，是為垂形六道恩。

<xa>隨逐眾生恩</xa>
　　謂如來見諸眾生，無有出離生死之心，長劫不捨，故運平等大慈，隨逐救濟，令其離苦
得樂，是為隨逐眾生恩。

<xa>大悲深重恩</xa>
　　謂如來見眾生造惡，如割支體，心生痛切，不能自安。復睹眾生，墮三惡道，受種種苦
，心大憂惱。即起大悲，而救護之。若見作善，生大歡喜，是為大悲深重恩。（三惡道者，
餓鬼道、畜生道、地獄道也。）

<xa>隱勝彰劣恩</xa>
　　謂如來為大乘、小乘之機，而起勝應、劣應之用。如說華嚴，則為普賢等諸大菩薩，示
現實報勝應之身。有十蓮華藏世界海微塵數微妙相好，無盡勝德。若說三乘之教，則隱勝妙
之相，但彰三十二相劣應之身。二乘及小教菩薩，方蒙利益也。法華經云：脫珍御服，著弊
垢衣，執除糞器，往到子所，是為隱勝彰劣恩。（三乘者，聲聞乘、緣覺乘、菩薩乘也。三
十二相者，足下安平相、千輻輪相、手指纖長相、手足柔軟相、手足縵網相、足跟滿足相、
足趺高好相、腨如鹿王相、手過膝相、馬陰藏相、身縱廣相、毛孔生青色相、身毛上靡相、
身金色相、身光面各一丈相、皮膚細滑相、七處平滿相、兩腋滿相、身如師子相、身端直相
、肩圓滿相、四十齒相、齒白齊密相、四牙白淨相、頰車如師子相、咽中津液得上味相、廣
長舌相、梵音深遠相、眼色如金精相、眼睫如牛王相、眉間白毫相、頂肉髻成相也。小教菩
薩者，即小始終頓圓五教中，小教之菩薩也。）

<xa>隱實施權恩</xa>
　　謂如來觀諸眾生根器狹劣，隱蔽大乘實教，乃以人天三乘權法，誘引眾生，而令成熟；
然後以大乘而度脫之，是為隱實施權恩。

<xa>示滅令慕恩</xa>
<pb n="487"/>
　　謂如來若久住於世，薄德之人，不種善根，不生難遭之想，是故示現滅度，令諸眾生知
佛出世，難可值遇，心懷戀慕，便種善根，是為示滅令慕恩。（滅度者，謂大患永滅，超度
三界也。）

<xa>悲念無盡恩</xa>
　　謂如來悲念一切眾生故，留餘福教以救濟之。如示同人壽住世百年，而八十即入滅者，
則留二十年餘福，以蔭末法弟子。復留三藏教法，廣令眾生，依之修行，皆成勝果。悲愍愛
念，利益無窮，是為悲念無盡恩。（三藏者，經藏、律藏、論藏也。）

<xa>孫陀利謗佛緣</xa>
　　佛言：往昔波羅柰城，有博戲人，名淨眼；時有婬女，名鹿相。淨眼誘此女人，共車出
城，至樹園中，共相娛樂。時彼園中，有辟支佛，修行道法。待其入城乞食，淨眼遂殺鹿相
，埋其廬中，後累辟支佛，將至死地。淨眼見已，即起悲心：我所造作，自當受之。故自說
罪因，被國王殺。時彼淨眼者，則我身是。彼鹿相者，孫陀利是。以是罪緣，無數千歲，受
無量苦。今雖得佛，由此餘殃，故獲孫陀利女之謗也。（梵語波羅柰，華言鹿苑。辟支，梵
語具雲辟支迦羅，華言緣覺。）

<xa>奢彌跋謗佛緣</xa>
　　佛言：過去遠劫，有婆羅門，名延如達。常教五百童子。復有一梵天婆羅門婦，名淨音
。為延如達作檀越，飲食衣服，皆悉供養。後有辟支佛入城乞食。淨音見已，即請供養。自
是以後，日具美食而供養之。延如達自覺薄己厚彼，便興嫉妒。復令童子謗此道士，無有淨
行，與淨音通。後辟支佛現神變入滅，眾人乃知延如達虛妄。時延如達者，則我身是。淨音
者，奢彌跋是。五百童子者，五百羅漢是。我時起嫉妒心，受諸苦報，今雖得佛，由此餘殃
，故受奢彌跋之謗也。（梵語婆羅門，華言淨行。梵語檀，華言施，言檀越者，華梵兼稱。
謂行施者，能超越貧窮之海也。）

<xa>佛患頭痛緣</xa>
　　佛言：過去遠世，羅閱只城谷貴人飢，掘百草根，以續微命。時彼城東，有吱（九支切
）越村，人民眾多。村東有多魚池，故彼村人各將妻子，詣止池邊，捕魚食之。時捕魚人取
魚在岸而跳，我為小兒，以杖打彼魚頭。時池中有兩種魚，一名麩（音夫）魚，一名多舌；
<pb n="488"/>
自相語曰：我等不犯人，橫見苦我等，後世當報。時吱越村人，則今釋種。是小兒者，則我
身是。麩魚者，流離王是。多舌魚者，婆羅門惡舌是。爾時魚跳，我以小杖打彼魚頭，以是
因緣，受諸苦報，今雖得佛，由此殘緣，流離王伐釋種時，我即頭痛也。（羅閱只，梵語具
雲羅閱只伽羅，華言王舍城。）

<xa>佛患骨節煩疼緣</xa>
　　佛言：往昔羅閱只城，有長者子，得病甚困。即呼城中大醫子曰：為我治癒，大與卿財
。醫即治之，病既差已，不報其功。於後復病，又治之。差至三，不報。後復得病，續呼治
之。醫子曰：前已三治三差，而不見報，見欺如此。今我治彼，當令斷命。即與非藥，病遂
增劇而死。時醫子者，則我身是。病子者，今提婆達兜是。我時與非藥致死，以是因緣，受
諸苦報。今雖得佛，由此殘緣，故有骨節煩疼也。（梵語提婆達兜，即調達，華言天熱。）

<xa>佛患背痛緣</xa>
　　佛言：往昔羅閱只國節日聚會，有兩力士，一剎帝利種，一婆羅門種。時共相撲。婆羅
門語剎帝利曰：卿莫撲我，當與卿財。剎帝利便不盡力。二人得稱，皆受王賞。後婆羅門不
報所許。到後節會，復聚相撲。亦求如前得賞如上。復不相報。如是至三。剎帝利力士念曰
：此人數欺我，今當使其死。便右手捺頭，左手捉腰蹴之，挫折其脊，撲地即死。王大歡喜
，賜金錢十萬。時剎帝利者，則我身是。婆羅門者，提婆達兜是。我時貪財瞋恚，撲殺力士
。以是罪緣，受諸苦報。今雖得佛，由此殘緣，故有背痛也。（梵語剎帝利，華言田主。）

<xa>佛被木槍刺腳緣</xa>
　　佛於羅閱只竹園精舍，入城乞食，忽有木槍，迸在佛前。心自念言：此是宿緣，我當受
之。眾見驚愕。佛復心念，現償宿緣，使眾人見，不敢造惡。便踴身虛空，去地一仞。木槍
逐佛，乃至七由延，槍亦隨之。佛於空中，化一青石，厚闊十二由延。佛立石上，槍即穿石
出，在佛前。復化水火風各厚闊十二由延，佛立其上，槍亦穿過。佛復上四天王宮，次第乃
至梵天，槍亦次第而上，至於佛前，所過諸天，與說宿緣。佛復從梵天下至羅閱只城，槍亦
尋下。國人隨從看此因緣。佛恐眾人見償此緣，皆當悶死。故語眾人，各自還歸。亦敕諸比
丘眾，各還己房。佛便心念，當償宿緣。遂疊大衣，敷座而坐。即展右足，木槍便從足趺徹
過。舍利弗等皆至佛所，禮拜慰問。為說宿緣：往昔有兩部主賈客，入海取寶。後遇水漲爭
船。第二部主與第一部主格戰。第二部主以鑹（七亂切）矛，鑹第一部主腳，徹過，即便命
<pb n="489"/>
終。佛告舍利弗，爾時第二部主者，則我身是。第一部主者，今提婆達兜是。我時鑹彼腳，
以是因緣，受諸苦報。今雖得佛，由此殘緣，故受木槍刺腳也。（梵語由延，亦名由旬，華
言限量。四天王者，東方持國天王、南方增長天王、西方廣目天王、北方多聞天王也。梵天
，即色界初禪天也。梵語舍利弗，華言身子。）

<xa>佛被擲石出血緣</xa>
　　佛言：往昔羅閱只城，有須檀長者子，名須摩提。父命終後。有異母弟，名修耶舍。時
須摩提設計不與修耶舍分其家財，乃語修耶舍曰：共詣耆闍崛山上，有所論說。弟曰：可爾
。即執弟手上山，至高崖上，推置崖底，以石塠（都回切，落也）之，即便命終。時須摩提
則我身是。修耶舍者，今提婆達兜是。我時貪財害彼，以是因緣，受諸苦報。今雖得佛，不
免殘對。故我於耆闍崛山經行，為提婆達兜舉崖石以擲我頭，山神以手接石，石邊小片，迸
墮擊我腳指血出，受此報也。（梵語耆闍崛，華言鷲頭。）

<xa>佛被旃沙系盂謗緣</xa>
　　佛言：往昔有佛，名盡勝如來。會中有兩種比丘，一名無勝，一名常歡。時波羅柰城，
有大愛長者婦，名善幻。兩種比丘，往來其家，以為檀越。無勝比丘為斷漏故，供養無乏；
常歡比丘，結未盡故，供養微薄。常歡比丘興妒嫉心，誹謗無勝與善幻通，不以道法供養，
乃恩愛耳。時常歡者，則我身是。善幻婦者今旃沙是。我時謗無勝，故受諸苦報。今雖得佛
，由此餘殃，故為外道比丘王臣說法之時，卻被多舌童女，係盂起腹，來至我前，謗曰：沙
門何以不說家事，乃說他事。汝今自樂，不知我苦。汝先共我通，使我有身，今當臨月，事
須酥油，養於小兒，盡當給我。爾時，眾會皆低頭默然。時釋提桓因化作一鼠，入其衣裡，
嚙盂系斷，忽然落地。眾等見已，皆大歡喜。（梵語比丘，華言乞士。斷漏者，斷除生死之
漏也。結未盡者，謂結業未盡也。梵語旃沙，華言嚴幟，即多舌童女也。）

<xa>佛食馬麥緣</xa>
　　佛言：過去世時，有比婆葉如來，在槃頭摩跋城中，與大比丘眾俱。有槃頭王與諸臣民
，請佛供養及比丘僧。爾時城中有婆羅門，教五百童子。王設會，先請佛，默然許之。王還
具饌已畢，即執香爐，啟曰：惟願屈尊，來受我供。佛敕大眾，往詣王宮。食畢各還。時為
病比丘請食而歸，過婆羅門所，時婆羅門見食香美，便起妒意。此髡頭沙門，正應食馬麥，
不應食甘饌。亦教童子言，此等師主皆食馬麥。時婆羅門者，則我身是；五百童子者，五百
<pb n="490"/>
羅漢是。我時言他食馬麥，故受諸苦報。今雖得佛，由此殘緣，我及眾等，於毗蘭邑食馬麥
九十日，以償殘報也。

<xa>佛經苦行緣</xa>
　　佛言：往昔波羅柰城邊，有婆羅門子，名火鬘。復有瓦師子，名護喜。二子少小，心相
敬念。護喜語火鬘曰：共見迦葉如來。火鬘答曰：何用見此髡道人。如是至三。後日，護喜
復曰：可共暫見。答曰：何用見此髡頭道人，髡頭道人何有佛道？於是護喜捉火鬘頭曰：為
汝共見如來。火鬘驚怖，心念此非小緣，必有好事耳。火鬘即曰：今放我頭，我共汝去。禮
迦葉足。護喜白佛：火鬘不識三寶，願佛開化。火鬘睹佛相好，心生歡喜，出家學道。時火
鬘者，則我身是。護喜者，我為太子時，踰城出家，作瓶天子導我者是。我時以惡言道迦葉
佛，故受諸苦報。由此餘殃，今臨成佛時，復受六年苦行，以償餘業也。（三寶者，佛寶、
法寶、僧寶也。作瓶太子即色界淨居天也。）

<xa>安住世間，成正覺，佛無著見</xa>
　　謂如來乘如實道，示成正覺，安住世間，而不著涅槃，不著生死。菩薩稱佛無著而見，
是名安住世間，成正覺，佛無著見。（梵語涅槃，華言滅度。）

<xa>願佛出生見</xa>
　　謂如來乘願出生，無處不現。菩薩稱佛出生而見，是名願佛出生見。

<xa>業報佛深信見</xa>
　　謂如來修萬行善業之因，感相好莊嚴之報。蓋此淨業果報，皆由因中深信而起。菩薩稱
佛深信而見，是名業報佛深信見。

<xa>住持佛隨順見</xa>
　　謂如來隨順眾生，以身舍利住持世間，永久不壞。菩薩稱佛隨順而見，是名住持佛隨順
見。（梵語舍利，華言骨身。）

<xa>涅槃佛深入見</xa>
　　梵語涅槃，華言滅度。謂如來化身，示現滅度，皆由深入涅槃生死境界，故能示現。菩
<pb n="491"/>
薩稱佛深入而見，是名涅槃佛深入見。（滅度，謂大患永滅，超度三界也。）

<xa>法界佛普至見</xa>
　　謂如來之身，充滿清淨法界，無所不至。菩薩稱佛普至而見，是名法界佛普至見。

<xa>心佛安住見</xa>
　　謂如來之心，湛然不動，安住真性。菩薩稱佛安住而見，是名心佛安住見。

<xa>三昧佛無量無依見</xa>
　　（梵語三昧，華言正定），謂如來清淨無量三昧，寂然常照，無念無依，恆現在前。菩
薩稱佛無量無依而見，是名三昧佛無量無依見。

<xa>本性佛明瞭見</xa>
　　謂如來本覺真性，清淨湛然，洞徹明瞭。菩薩稱佛明瞭而見，是名本性佛明瞭見。

<xa>隨樂佛普授見</xa>
　　謂如來隨自他意之樂欲，普授一切之身。菩薩稱佛普授而見，是名隨樂佛普授見。

<xa>眾生身</xa>
　　眾生身者，謂五蘊眾共和合而生其身，即有情世間諸眾生身也。菩薩知諸眾生心之所樂
，即以眾生身作自身，亦作國土身，乃至虛空身也。（五蘊者，色蘊、受蘊、想蘊、行蘊、
識蘊也。）

<xa>國土身</xa>
　　國土身者，謂山河大地，諸器世間，剎土身也。菩薩知諸眾生心之所樂，即以國土身作
自身，亦作眾生身，乃至虛空身也。

<xa>業報身</xa>
　　業報身者，謂煩惱為因，所感業報身也。菩薩知諸眾生心之所樂，即以業報身作自身，
亦作眾生身，乃至虛空身也。
<pb n="492"/>

<xa>聲聞身</xa>
　　聲聞身者，謂聞佛聲教，悟真諦理，所證聲聞身也。菩薩知諸眾生心之所樂，即以聲聞
身作自身，亦作眾生身，乃至虛空身也。

<xa>獨覺身</xa>
　　獨覺身者，謂出無佛之世，獨宿孤峰，觀物變化，無師自悟，所證獨覺身也。菩薩知諸
眾生心之所樂，即以獨覺身作自身，亦作眾生身，乃至虛空身也。

<xa>菩薩身</xa>
　　菩薩，梵語具雲菩提薩埵，華言覺有情。謂菩薩於有情眾生之中，既自覺悟，亦能覺他
，有情所證菩薩身也。菩薩隨彼心之所樂，即以自身現眾生身，乃至虛空身也。

<xa>如來身</xa>
　　如來身者，謂乘如實道，來成正覺，為如來身也。菩薩隨諸眾生心之所樂，即以如來身
作自身，亦作眾生身，乃至虛空身也。

<xa>智身</xa>
　　智身者，謂智慧圓明，一切諸法，皆能決了，為智慧身也。菩薩隨諸眾生心之所樂，即
以智身作自身，亦作眾生身，乃至虛空身也。

<xa>法身</xa>
　　法身者，謂所證無漏法界之體，而為法身也。菩薩知諸眾生心之所樂，即以法界身作自
身，亦作眾生身，乃至虛空身也。（無漏者，謂惑業淨盡，不漏落三界生死也。）

<xa>虛空身</xa>
　　虛空身者，謂非眾生國土諸有量身，乃是無名無相之虛空身也。菩薩隨彼心之所樂，即
以虛空身作自身，亦作眾生身，乃至法身也。

<xa>成正覺佛</xa>
<pb n="493"/>
　　謂佛於菩提樹下，降伏諸魔，朗然大悟，證無上果，是名成正覺佛。（梵語菩提，華言
道。謂之菩提樹者，以佛於此樹下成道，而得名也。）

<xa>願佛</xa>
　　謂佛從兜率下生人間，說法度生，酬宿因願，是名願佛。（梵語兜率，華言知足。）

<xa>業報佛</xa>
　　謂佛修萬行清淨業因，感相好莊嚴果報，是名業報佛。

<xa>住持佛</xa>
　　謂佛真身及於舍利住持世間，永久不壞，是名住持佛。（梵語舍利，華言骨身。）

<xa>涅槃佛</xa>
　　梵語涅槃，華言滅度。謂佛應身，化事既終，示現滅度，是名涅槃佛。（滅度者，謂大
患永滅，超度三界也。）

<xa>法界佛</xa>
　　謂佛證一真法界無漏之體，有大智慧，放大光明，徧照一切，是名法界佛。（無漏者，
謂惑業淨盡，不漏落三界生死也。）

<xa>心佛</xa>
　　謂佛心體離念，虛徹靈通，本來真覺，寂然獨照，是名心佛。

<xa>三昧佛</xa>
　　梵語三昧，華言正定。謂佛常住大定，如如不動，了知一切，是名三昧佛。

<xa>本性佛</xa>
　　謂佛具大智慧，照了自性，本來是佛，具足恆沙性妙功德，是名本性佛。

<xa>隨樂佛</xa>
<pb n="494"/>
　　謂佛隨機樂欲，如意速疾，即為現身說法，令其行業成就，是名隨樂佛。

<xa>略本經</xa>
　　謂此經一部三十九品，八十卷文。現傳世間，乃是下本十萬偈中之四萬五千偈，未得具
足，故名略本經。

<xa>下本經</xa>
　　謂此經，蓋文殊與阿難結集已，龍神收入龍宮。後因龍樹菩薩入龍宮，見此大不思議經
，具有上中下三本。下本十萬偈，四十八品。龍樹遂記出，流傳於世，故名下本經。（文殊
，梵語具雲文殊師利，華言妙德。梵語阿難，華言慶喜。龍樹者，本傳云：其母樹下生之。
又因龍接入宮，以成其道，遂以為號。大智度論云：大不思議經，即華嚴經也。）

<xa>中本經</xa>
　　謂此經，龍樹於龍宮所見，有四十九萬八千八百偈，一千二百品，故名中本經。

<xa>上本經</xa>
　　謂此經，龍樹於龍宮所見，有十個三千大千世界微塵數偈，一四天下微塵數品，故名上
本經。（四天下者，即東弗於逮、南閻浮提、西瞿耶尼、北郁單越之四洲也。）

<xa>普眼經</xa>
　　謂此經中，普眼法門，於一法之中，能見無量之法。即海雲比丘所持，以大海為墨，須
彌聚筆，書此法門。一品中一門，一門中一法，一法中一義，一義中一句。不得少分，何況
能盡，故名普眼經。（海雲比丘者，即善財童子第三所參之善知識，以此普眼法門開導善財
者也。）

<xa>同說經</xa>
　　謂佛約百億同類世界，遍於虛空，皆有主伴，同說無盡法輪。不思議品云：如一佛身，
轉如是無盡法輪；如是盡虛空界，一一毛端份量之處，一一化身，皆如是說音聲文字句義，
一一充徧法界，故名同說經。

<pb n="495"/>
<xa>異說經</xa>
　　謂佛約樹形等異類世界，其中眾生，報類亦別。於彼現身說法，化導群生，施設不同，
故名異說經。（樹形者，謂世界之形如樹也。）

<xa>主伴經</xa>
　　謂毗盧遮那與十方佛，互為主伴，重重無盡，而說此經。如此方遮那為主，說此法時，
十方諸佛為伴；彼方為主，此方為伴。如此方說十住時，十方來證，皆言我等國土，皆說此
法。則知十方國土，一切諸方，互為主伴，皆說此經，故名主伴經。（十住，即經中十住品
也。）

<xa>眷屬經</xa>
　　謂佛隨順機宜之教，是此經之眷屬。蓋下劣之機，不能聞圓頓一乘大法，故佛隨宜說三
乘教，作勝方便，引入此門。經云：普眼修多羅，以佛剎微塵數修多羅以為眷屬，故名眷屬
經。（三乘者，聲聞乘、緣覺乘、菩薩乘也。梵語修多羅，華言契經。）

<xa>圓滿經</xa>
　　謂此經名圓滿因輪，融上九經，為一無盡修多羅海，隨一會一品一文一句，皆攝無盡法
海，圓滿具足。經云：顯現自在力，為說圓滿經，無量諸眾生，悉授菩提記，故名圓滿經。
（因輪即根本法輪也。根本法輪若轉，一切法輪皆轉也。）

<xa>音聲語言體</xa>
　　謂言音語業為教體也。故佛唱號言辭，評量論說，是為教體。楞嚴經云：此方真教體，
清淨在音聞。是也。

<xa>名句文身體</xa>
　　名者，依事立名；句者，眾語合成；文者，聯合眾義。皆言身者，身即聚集之義。謂此
三者，長短高下，次第行布，而能詮顯教法之體也。

<xa>通取四法體</xa>
　　謂通取聲名句文四法，而為能詮教體也。淨名經云：通用四法，為佛教體。是也。
<pb n="496"/>

<xa>通攝所詮體</xa>
　　謂經文通攝所詮義理為教體也。蓋文是所依，義是能依；文是能詮，義是所詮。此明文
義相成也。經云：文隨於義，義隨文。是也。

<xa>諸法顯義體</xa>
　　謂世間一切諸法，能顯義理，皆為教體也。淨名經云：或有佛土，以佛光明而作佛事；
香積世界，餐香飯而三昧顯；極樂佛國，水鳥樹林，皆宣妙法；華嚴性海，雲台寶網，同演
法音，毛孔光明，皆作佛事。是也。（香積，佛國土名也。香飯者，即維摩詰遣化人詣彼國
所取之香飯也。梵語三昧，華言正定。）

<xa>攝境唯心體</xa>
　　謂以前五種，一切諸法，唯心所現，故攝為教體也。起信論云：所言法者，謂眾生心是
，心則攝一切世間、出世間法。是也。

<xa>會緣入實體</xa>
　　謂會前六門緣起差別教法，同入真如一實之體也。蓋諸聖教，皆從真如流出。故因緣事
相本空，全是真如體性也。

<xa>理事無礙體</xa>
　　謂真如是理，教法是事。此二無礙，為教體也。蓋一切教法，雖全體即真如，而不礙事
相宛然；雖真如全體為一切教法，而不礙理性明現。二互交徹，無礙融通也。

<xa>事事無礙體</xa>
　　謂一切法，文義圓融，以無障礙法界為教體也。蓋所起教，稱性融通，事事無礙，遂令
一言一音一文一義一因一果一毛一塵，含攝法界，圓融無礙，遞互交參，重重無盡。經云：
佛以一妙音，周聞十方國，眾音悉具足，法雨皆充遍。是也。

<xa>海印炳現體</xa>
　　謂海印三昧為教體也。然海印是喻，三昧是定。如來說華嚴經時，入是三昧。一切諸法
<pb n="497"/>
，炳然齊現大寂定中，猶如香海澄渟，湛然不動，四天下中一切眾生色身形像，皆於其中歷
歷頓現，如印印文，其差別無盡，教法及所化機，雖大小不同，亦同緣起，炳現定中。經云
：或現童男童女形，天龍及以阿修羅，乃至摩睺羅伽等，隨其所樂悉令見。眾生形相各不同
，行業音聲亦無量，如是一切皆能現，海印三昧威神力。是也。（四天下者，即東弗於逮、
南閻浮提、西瞿耶尼、北郁單越之四洲也。梵語阿修羅，華言無端正。梵語摩睺羅伽，華言
大腹行，地龍也。）

<xa>法應爾</xa>
　　法應爾者，理本當然也。謂如來出現，法應說此華嚴經故。所以諸佛，皆於無盡世界，
常轉無盡法輪，令諸眾生，返本還源，佛佛道同，法皆如此也。

<xa>酬宿因</xa>
　　酬宿因者，謂如來說法，為酬宿世願因也。蓋如來於因中，精修道行，願度眾生。今既
成佛，當酬宿願。是以悲智雙運，行願齊周，說廣大法，度諸眾生也。

<xa>順機感</xa>
　　謂如來說教，必由機緣所感。若無當機之眾，雖說無益。所以說者，必隨順機宜也。

<xa>為教本</xa>
　　謂如來先說此一乘圓頓之法，為諸教之本。然後漸施末教，調停小機，根器既熟，使其
悟入如來智慧也。（末教者，即聲聞、緣覺小教也。）

<xa>顯果德</xa>
　　謂如來顯揚妙果勝德，令人信樂，若不知佛果德，安能渴仰懇求。故佛舉揚華藏世界，
微妙十身，依正果德，蓋為此也。（依正果德有二種。一依果，即華藏世界也。二正果，即
如來十身也。十身者，菩提身、願身、化身、力持身、相好莊嚴身、威勢身、意生身、福德
身、法身、智身也。）

<xa>彰地位</xa>
　　謂此經彰顯菩薩修行地位，從因至果，有階差也。然有二種。一、行布位，即排布行列
<pb n="498"/>
，次第升進也。二、圓融位，即一位攝一切位也；如初地等，一地之中，具攝一切諸地功德
是也。（初地者，即十地中初歡喜地也。）

<xa>說勝行</xa>
　　謂如來宣說殊勝妙行，令人信向也。蓋欲登妙位，非行不階。故說無量勝行，使一切菩
薩及諸眾生，依教立行，造修證入也。

<xa>示真法</xa>
　　謂如來出世，宣示真實大法，令人開解也。蓋欲修諸勝行，決須解了法理。不達法理，
行亦非真。經云：不了真實法，諸佛故興世。是也。

<xa>開因信</xa>
　　謂如來開示一切眾生本有性德也。蓋以如上真法，勝行因果，皆眾生性中本有。但相變
體殊，情生智隔，不能覺了。故談斯經，令其開悟也。（相變體殊者，謂生佛之相既變，理
性之體亦殊也。）

<xa>利今後</xa>
　　謂如來說法，利益今世後世一切眾生也。經云：我等諸佛，護持此法，令未來世一切菩
薩，皆悉得聞，獲大利益。是也。

<xa>依時</xa>
　　時即說經時分也。謂如來心冥至道，則混一古今。一念與多劫圓融，本無時分可限。今
以無時之時，略顯十時，恆演此經。經云：諸佛得菩提，實不計於日。是也。（劫，梵語具
雲劫波，華言分別時節。十時者，一念時、盡七日時、遍三際時、攝同類劫時、收異類劫時
、以念攝劫時、劫念重收時、異類界時、彼此相入時、以本收末時也。）

<xa>依處</xa>
　　處即說經處所也。謂諸佛菩薩，於十方盡虛空徧法界微塵剎海，乃至容一一毛端之處，
皆有七處九會，頓演此經，猶如帝網，重重無盡。故云依處也。（七處者，一菩提場、二普
光明殿、三忉利天、四夜摩天、五兜率天、六他化天、七逝多林。九會者，六處各說一會，
<pb n="499"/>
惟普光明殿三會說也。）

<xa>依主</xa>
　　主即說經教主也。謂毗盧遮那佛，現法界無盡身雲，週徧十方微塵剎海，常說華嚴。經
云：如於此處見佛坐，一切塵中亦復然。故云依主也。（梵語毗盧遮那，華言徧一切處。）

<xa>依三昧</xa>
　　梵語三昧，華言正定。謂佛說經，必先入三昧定，靜鑒法理，權實分明，然後從定而起
，應機而說，故云依三昧也。（權實分明者，謂說小乘法為權，大乘法為實也。）

<xa>依現相</xa>
　　現相，即說經之初，現瑞相也。謂或放光動地，華雨香雲，皆為說法之瑞。故於諸會將
欲說法，必先放光，警動物機，故云依現相也。

<xa>依說人</xa>
　　說人即說法之人也。謂法無廢興，弘之由人。經云：佛法無人說，雖慧莫能了。故云依
說人也。

<xa>依聽人</xa>
　　聽人即聽法之人也。謂佛說法，若無聽者，終無有說。故云依聽人也。

<xa>依德本</xa>
　　德本謂談經必以智慧行願為本也。若內無德本，外豈能談？故佛告金剛幢菩薩言，由汝
智慧清淨故；告普賢菩薩言，亦以汝修諸菩薩行願故。令汝入於三昧而演說法。故云依德本
也。

<xa>依請人</xa>
　　請人即諮請法要之人也。謂說法之人，慈悲深厚，雖無人請問，而或自談。若敬法重人
，要須誠請，而後為說，故云依請人也。

<pb n="500"/>
<xa>依能加</xa>
　　能加，謂如來以神力加被菩薩而說經也。然加有二種：一者顯加，即佛以三業神力顯然
加被；二者冥加，即佛密與智慧，令他說法。故云依能加也。（三業者，身業、口業、意業
也。）

<xa>被無信機</xa>
　　謂邪見眾生，無有善根，不能信受。或時聞已，反生誹謗，墮諸惡道。雖墮惡道，由聞
名故，熏成其種，是名被無信機。

<xa>被違真機</xa>
　　謂人違圓教真法，而依傍此經，以求名利，不淨說法，集邪善因。雖違真教，佛作饒益
，曾無厭捨，是名被違真機。

<xa>被乖實機</xa>
　　謂人執著文言，即乖違實理。而圓妙義門，不入其心。雖垂實理，由熏聞成種，是名被
乖實機。

<xa>被狹劣機</xa>
　　謂二乘之人，根器狹小，故雖在法會，如聾如啞，不聞此經。根雖狹劣，宿種蒙熏，是
名被狹劣機。（二乘者，聲聞乘、緣覺乘也。）

<xa>被守權機</xa>
　　機即權巧方便，機即所化之機。謂權教之人，執守三乘之法，次第證修，不信圓融具德
之教。雖執權小之教，然蒙佛饒益，終能醒悟，是名被守權機。（三乘者，聲聞乘、緣覺乘
、菩薩乘也。）

<xa>被正為機</xa>
　　謂佛正為一乘圓機，說此具德之教，使其聞而信解，修行悟入。即運不思議之妙乘，游
入蓮華藏海，是名被正為機。（游入華藏海者，以喻所證法界之理，無不週徧而含攝也。）

<pb n="501"/>
<xa>被兼為機</xa>
　　謂人聞此經，雖未悟入，而能信受，成堅固種。經云：如人食少金剛，終竟不消。此約
未證悟者，稱之為兼，是名被兼為機。

<xa>被引為機</xa>
　　謂前權教菩薩，不信圓融具德之法，故於十地之中，以六相圓融之義，借其三乘行布之
名，寄位增勝，誘引演說，令彼信受，即入圓融，是名被引為機。（十地者，歡喜地、離垢
地、發光地、焰慧地、難勝地、現前地、遠行地、不動地、善慧地、法雲地也。六相者，總
相、別相、同相、異相、成相、壞相也。）

<xa>被權為機</xa>
　　謂二乘聾瞽不聞者，乃是諸大菩薩權示聲聞之行，在於法會，假言不聞，及至逝多林中
，卻頓悟法界。示小乘根，亦可得入，是名被權為機。（梵語逝多，華言勝林。）

<xa>被遠為機</xa>
　　謂久遠之機，令其成熟也。蓋凡夫外道，無性闡提，及未來世一切眾生，悉有佛性，咸
是所被。今雖不信，後必當入，遠熏成種，是名被遠為機。（闡提，梵語具雲一闡提，華言
信不具。）

<xa>我法俱有宗</xa>
　　謂此宗執著有我，及計有無等法悉皆是有，是為我、法俱有宗。

<xa>法有我無宗</xa>
　　謂此宗計諸法是有，不離色心；而於我相，了不可得，是為法有我無宗。

<xa>法無去來宗</xa>
　　謂此宗計一切現在法是有，計過去未來之法俱無，是為法無去來宗。

<xa>現通假實宗</xa>
　　謂此宗計現在法通假通實也。通實者，計五蘊法以為實有；通假者，計十二處十八界以
<pb n="502"/>
為虛假，是為現通假實宗。（五蘊者，色蘊、受蘊、想蘊、行蘊、識蘊也。十二處者，眼處
、耳處、鼻處、舌處、身處、意處、色處、聲處、香處、味處、觸處、法處也。十八界者，
眼界、色界、眼識界；耳界、聲界、耳識界；鼻界、香界、鼻識界；舌界、味界、舌識界；
身界、觸界、身識界；意界、法界、意識界也。）

<xa>俗妄真實宗</xa>
　　謂此宗計世俗之法皆是虛妄，出世之法皆是真實，是為俗妄真實宗。

<xa>諸法但名宗</xa>
　　謂此宗計一切諸法，唯有假名，無實體性，是為諸法但名宗。

<xa>三性空有宗</xa>
　　謂此宗但說徧計一種性是空，依他、圓成二種性是有，是為三性空有宗。（徧計性者，
謂眾生迷惑，不了諸法本空，妄於我身及一切法，週徧計度也。依他性者，謂所有諸法，皆
依眾緣相應而起，都無自性也。圓成性者，謂真如之性，不遷不變，圓滿成就也。）

<xa>真空絕相宗</xa>
　　謂此宗說真空實相之中，絕一切虛妄假名之相。故般若心經云：是故空中，無色，無受
想行識等，是為真空絕相宗。

<xa>空有無礙宗</xa>
　　謂此宗說空是即有之空，故不礙有；談有是即空之有，故不礙空。二互交徹，圓融無礙
，是為空有無礙宗。

<xa>圓融具德宗</xa>
　　謂此宗說一切諸法，稱性圓融，具足眾德，週徧含融，事事無礙，主伴無盡，是為圓融
具德宗。（主即佛也，伴即菩薩也。）

<xa>唯心所現</xa>
　　謂世間、出世間一切諸法，唯是真心所現。然法唯心現，全法是心，心既圓融，法亦無
<pb n="503"/>
礙。經云：知一切法，即心自性。是也。

<xa>法無定性</xa>
　　謂一切諸法，既唯心現，從緣而起，無定性也。所謂小非定小，於一微塵能含太虛；大
非定大，輪圍無數入毛端中。經云：金剛圍山數無量，悉能安置一毛端。是也。（輪圍者，
金剛輪圍山也。）

<xa>緣起相由</xa>
　　謂緣起之法，遞相由藉。然法界緣起，義門無量，略舉十義，緣起方成，故云緣起相由
也。（十義者，諸緣各異義、互遍相資義、俱存無礙義、異體相入義、異體相即義、體用雙
融義、同體相入義、同體相即義、俱融無礙義、同異圓滿義也。）

<xa>法性融通</xa>
　　謂法界之性，圓融通達無礙。然一切事法，依性建立，不異真性。性既融通，事亦如之
。故一一微塵，各含法界。經云：華藏世界所有塵，一一塵中見法界。是也。

<xa>如幻夢</xa>
　　幻者，猶如幻師，能以一物為種種物，幻種種物而為一物。夢者，如一夢中所見廣大事
業，自謂歷時久遠。經云：如人睡夢中，造作種種事，雖經億千歲，一夜未終盡。是也。

<xa>如影像</xa>
　　謂一切法從心所現，而能含明瞭性，猶如明鏡，各各互現，諸法影像也。經云：遠物近
物，雖皆影現，影不隨物，而有遠近。是也。

<xa>因無限</xa>
　　謂往昔因中，稱法界性，修無量殊勝之因；故今得果，妙用無邊。經云：往修勝行無有
邊，今獲神通亦無量。是也。

<xa>佛證窮</xa>
　　佛證窮者，謂佛證果窮極也。故三覺圓明，六通自在，稱法界性，說圓滿經。經云：佛
<pb n="504"/>
住甚深真法性，所流圓滿修多羅。是也。（三覺者，自覺、覺他、覺行圓滿也。六通者，天
眼通、天耳通、他心通、宿命通、身如意通、漏盡通也。梵語修多羅，華言契經。）

<xa>深定用</xa>
　　深定用者，謂入甚深大定，而起妙用也。蓋以海印等諸三昧力，令一切法，炳然齊現，
無礙圓融。經云：入微塵數諸三昧，一一出生塵等定。是也。（海印三昧者，梵語三昧，華
言正定。海印是喻，三昧是定。一切諸法，炳然齊現大寂定中。猶如香海，湛然不動，一切
色相歷歷顯現，如印印文也。）

<xa>神通解脫</xa>
　　解脫，即自在之義。謂佛以神通不思議解脫之力，令一切法，於一法中，建立顯現，圓
融自在。經云：於一塵中建立三世一切佛法。是也。（三世者，過去、現在、未來也。）

<xa>同時具足相應門</xa>
　　謂舉一法時，頓具一切諸法。一法既具，法法亦然，交互同時，皆得相應，具足圓滿。
經云：一切法門無盡海，同會一法道場中。是也。

<xa>廣狹自在無礙門</xa>
　　謂大而無外，名廣；小而無內，名狹。然大非定大，置毛端而不窄；小非定小，含太虛
而有餘。所謂事得理融，自在無礙。經云：能以小世界作大世界，大世界作小世界。等是也
。

<xa>一多相容不同門</xa>
　　謂一佛土與十方一切佛土，互相容納而不壞一多之相，名為不同。經云：以一佛土滿十
方，十方入一亦無餘。是也。

<xa>諸法相即自在門</xa>
　　謂一切諸法，互融互即，不相妨礙。如一法捨己同他，則舉體全是於彼；若一法攝他同
己，則令彼一切即是己體。經云：一即是多多即一。是也。

<pb n="505"/>
<xa>秘密隱顯俱成門</xa>
　　謂一切諸法，互攝無礙。如一法攝多法，則一法顯，而多法隱；如多法攝一法，則多法
顯，而一法隱。顯中有隱，隱中有顯，名為俱成。由此隱顯，體無前後，不相妨礙，名為秘
密。疏云：如初八夜月，半隱半顯，隱顯同時。不同晦月，唯隱無顯；望月，唯顯無隱。然
其半隱半顯之月，非但明與暗俱，而明下有暗，暗下有明也。

<xa>微細相容安立門</xa>
　　謂一能含多，名曰相容。一多不雜，乃稱安立。然所含微細，如琉璃瓶盛多芥子，炳然
齊現，不相妨礙。經云：於一塵中，一切國土，曠然安住。是也。

<xa>因阤羅網境界門</xa>
　　梵語因阤羅，華言天珠。天即帝釋天也。珠即珠網。蓋帝釋殿珠網覆上，於一明珠內萬
像俱現，眾珠盡然，互相現影，影復現影，遞互交光，重重無盡。今此法門，亦復如是。一
一法中，一一位中，一一世界，互相交參，重重無盡。經云：諸佛知一切世界，如因阤羅網
世界。是也。

<xa>托事顯法生解門</xa>
　　謂寄託一事，即顯無盡法門，令人深生信解。疏云：自在即稱為王，潤益即名法雲。金
色世界即是本性，彌勒樓閣即是法門。勝熱婆羅門火聚刀山，即是般若。是也。（梵語彌勒
，華言慈氏。勝熱婆羅門者，即善財五十三參中，第九參之善知識也。）

<xa>十世隔法異成門</xa>
　　謂三世各三為別，一念為總，故名十世。三世區分，不相雜亂，故云隔法。三世互在，
遞相成立，乃稱異成。經云：菩薩有十種說三世。過去說過去，過去說現在，過去說未來；
現在說過去，現在說平等，現在說未來；未來說過去，未來說現在，未來說無盡；又云無量
無數劫，解之即一念。是也。（平等者，謂現在中現在，望前後過去未來得平等故也。無盡
者，謂未來中未來，於未來際無有盡故也。）

<xa>主伴圓明具德門</xa>
　　謂如來說圓教之法，理無孤起，必眷屬隨生，故十方諸佛、菩薩，互為主伴，重重交參
<pb n="506"/>
，同時頓唱圓教法門。如淨空明月，列星圍繞，淨器百川，近遠炳現。名主伴圓明。一一法
會所說法門，稱性極談，具足眾德，名為具德。經云：法界修多羅，以佛剎微塵數修多羅以
為眷屬。是也。（梵語修多羅，華言契經。）

<xa>諸緣各異義</xa>
　　諸緣各異者，謂諸法緣起各不同也。蓋諸法遞互相望，要須體用各別，不相雜亂，方成
緣起。經云：多中無一性，一亦無有多。是也。

<xa>互遍相資義</xa>
　　互遍相資者，謂諸法所起，更互週徧相應資助，方成緣起也。如一緣遍應多緣，此一則
具多一，若不多一，則應不遍，不成緣起。當知此法界中，一緣具多，法法皆爾，無不互遍
相資。經云：知以一故眾，知以眾故一。是也。

<xa>俱存無礙義</xa>
　　俱存無礙者，謂凡是一緣，要具前之二義，方成緣起無礙也。然必由各異方得待緣，必
由遍應方自具德。是故自一多一，自在無礙。經云：諸法無所依，但從和合起。是也。（自
一多一者，謂如十數中，以一為自一，以自一應餘九，為多一也。）

<xa>異體相入義</xa>
　　異體相入者，謂諸法異體，遞相涉入也。蓋諸法力用，遞相依持，方成緣起。如一持多
，則多入一內；如多持一，則一入多內也。

<xa>異體相即義</xa>
　　異體相即者，謂諸法異體，更互相望，全體形奪也。然具有體無體，方成緣起。若一緣
有體，能起諸緣，即是一緣；若一緣無體，所起之緣，即是諸緣。一緣有體無體既爾，諸緣
有體無體亦然。經云：一即是多，多即一。是也。（全體形奪者，謂有無之體，更互形比與
奪也。一緣者，即一法之因緣也。）

<xa>體用雙融義</xa>
　　體用雙融者，謂會前異體相入相即，二種皆融通也。蓋諸法體用，交涉無礙，方成緣起
<pb n="507"/>
。以體無不用故，舉體全是用；以用無不體故，舉用全是體。互不相礙，交徹圓融也。

<xa>同體相入義</xa>
　　同體相入者，謂一緣多緣無別體，故名為同體。若一緣有力，則能持多一，若多一無力
，則依彼一緣。是故一能攝多，多便入一；多能攝一，一便入多也。

<xa>同體相即義</xa>
　　同體相即者，謂本一多一同是一體，故相即也。蓋本一有體，能作多一；多一無體，由
本一成多一，即本一也。故本一有體，則多一無體，多一有體，則本一無體也。（本一者，
謂多數中隨其所用之一即為本也。）

<xa>俱融無礙義</xa>
　　俱融無礙者，謂融前同體相入相即，二種皆無礙也。蓋體無不用，則有同體相入，而無
相即之義；用無不體，則有同體相即，而無相入之義。今既全體全用，則亦入亦即也。

<xa>同異圓滿義</xa>
　　同異圓滿者，謂前九義有同有異，總合為一，成大緣起。令多義門，同時具足，皆悉圓
滿也。

<xa>境妙</xa>
　　境即理境也。謂十如是等境，心、佛、眾生三無差別，不可思議。經云：唯佛與佛，乃
能究盡諸法實相。所謂諸法如是相。等是也。（十如是者，如是相、如是性、如是體、如是
力、如是作、如是因、如是緣、如是果、如是報、如是本末究竟等也。）

<xa>智妙</xa>
　　智即全境所發之智也。以境妙故，智亦隨妙。涵蓋相應，不可思議。經云：我所得智慧
，微妙最第一。是也。（涵蓋相應者，函喻境，蓋喻智，應，當也。）

<xa>行妙</xa>
　　行即所修之行也。以智妙故，智導於行，行亦隨妙，不可思議。經云：行此諸道已，道
<pb n="508"/>
場得成果。是也。

<xa>位妙</xa>
　　位即修行所歷之位次也。謂十住、十行、十迴向、十地等諸位，以行妙故，所證之位亦
妙，不可思議。經云：乘是寶乘，游於四方。是也。（十住者，發心住、治地住、修行住、
生貴住、方便具足住、正心住、不退住、童真住、法王子住、灌頂住也。十行者，歡喜行、
饒益行、無嗔恨行、無盡行、離癡亂行、善現行、無著行、尊重行、善法行、真實行也。十
迴向者，救一切眾生離眾生相迴向、不壞迴向、等一切佛迴向、至一切處迴向、無盡功德藏
迴向、隨順平等善根迴向、隨順等觀一切眾生迴向、真如相迴向、無縛解脫迴向、法界無量
迴向也。十地者，歡喜地、離垢地、發光地、焰慧地、難勝地、現前地、遠行地、不動地、
善慧地、法雲地也。四方，即東西南北，表前四十位也。）

<xa>三法妙</xa>
　　三法即真性、觀照、資成之三法也。真性是理，觀照是慧，資成是定。此之三法，是佛
所證，不可思議。經云：佛自住大乘，如其所得法，定慧力莊嚴。是也。（資成者，謂定力
能資助成就智慧也。）

<xa>感應妙</xa>
　　感即眾生，應即佛也。謂眾生能以圓機感佛，佛即以妙應應之。如水不上升，月不下降
，而一月普現眾水，不可思議。經云：一切眾生，皆是吾子。是也。

<xa>神通妙</xa>
　　天心名神，慧性名通。天然慧性，徹照無礙，名為神通。謂如來無謀之應，善權方便，
稱適機宜，變現自在，不可思議。經云：今佛世尊，入於三昧，是不可思議現希有事。是也
。（梵語三昧，華言正定。）

<xa>說法妙</xa>
　　謂說大小乘偏圓之法，咸令眾生悟入佛之知見。一音宣演，不可思議。經云：如來能種
種分別，巧說諸法，言辭柔軟，悅可眾心。是也。（偏圓者，謂小乘之法，所談之理，非中
名偏。大乘之法，所談之理，具足圓滿，名圓也。）
<pb n="509"/>

<xa>眷屬妙</xa>
　　謂佛出世，十方諸大菩薩，皆來讚輔；或以神通而來生者，或以宿願而來生者，或以應
現而來生者，皆名眷屬，俱不可思議。經云：但教化菩薩，無聲聞弟子。是也。

<xa>利益妙</xa>
　　謂佛說法，一切眾生咸得開悟本性，入佛知見。猶如時雨，普洽大地，蒙益不可思議。
經云：現在未來，若聞一句一偈，我皆與授阿耨多羅三藐三菩提記。是也。（梵語阿耨多羅
三藐三菩提，華言無上正等正覺。）

<xa>色心不二門</xa>
　　有形質礙之法，而無知覺之用，既異於心，故稱為色。雖有知覺之用，而無質礙可見，
以能緣慮，名之為心。諸文有云名色者，心不可見，但有其名，名即心也。故智度論云：一
切諸法中，但有名與色，更無有一法，出於名色者。然以情見言之，色心二法有異。以理而
論，一切諸法唯心本具，即是妙色妙心，心即是色，色即是心；心外無色，色外無心。互具
互攝，故名不二。此之不二，不出一念。故心法妙，所以為門也。

<xa>內外不二門</xa>
　　此就內外二境論內外二觀也。謂眾生諸佛及以依報名為外境；自己心法，名為內境。於
此內外二境，皆以三觀觀之，即名內外二觀也。然若論修觀次第，必先觀內心；若論機入不
同，故須內外併列。復為顯其妙義，必須內外互融，隨觀一境，皆能徧攝，故名不二。此之
不二，不出一念，故心法妙，所以為門也。（依報者，即身所依之國土也。三觀者，空觀、
假觀、中觀也。離性離相謂之空，無法不備謂之假，非空非假謂之中也。）

<xa>修性不二門</xa>
　　修謂修治造作，即隨緣變造之事也。性謂本有不改，即真如不變之理也。性德不出色心
，修德莫非三觀。今示全性起修，則諸行無作；全修在性，則一念圓成。是則修外無性，性
外無修，互泯互融，故稱不二。此之不二，不出一念。故心法妙所以為門也。（泯，絕也、
亡也。論性，則修全在於性，性外無修，修泯亡也；論修，則性全在於修，修外無性，性泯
亡也。融即圓融，性不礙修，修不礙性；性即是修，修即是性也。）
<pb n="510"/>

<xa>因果不二門</xa>
　　因即從迷而言，果乃就悟而說。始從人、天，終至等覺菩薩，皆名為因。唯妙覺佛，獨
稱為果。良以九界眾生，無明惑覆，實相之理未顯，名因。唯妙覺佛，無明淨盡，實相之理
，究竟顯發，隨機應現，設化無方，乃名果也。十界迷悟雖殊，實相始終理一，故名不二。
此之不二，不出一念。故心法妙所以為門也。（等覺者，去後妙覺佛猶有一等，勝前諸位，
得稱覺也。妙覺者，謂自覺、覺他、覺行圓滿，不可思議也。九界者，菩薩界、緣覺界、聲
聞界、天界、人界、修羅界、餓鬼界、畜生界、地獄界。兼佛即名十界也。）

<xa>染淨不二門</xa>
　　無明之用為染，法性之用為淨。無明、法性，體本不二，用乃有殊。迷則全法性而為無
明，全起無明之用，以在纏心，變造諸法，唸唸住著，名之為染。悟則全無明而為法性，全
起法性之用，以離障心，應赴眾緣，唸唸捨離，名之為淨。然在纏，染心本具妙理，與淨不
殊，故名不二。此之不二，不出一念。故心法妙所以為門也。（在纏心者，纏即纏縛，謂眾
生心識為惑業之所纏縛也。離障心者，障即障礙，謂佛心想惑業淨盡，離乎障礙也。）

<xa>依正不二門</xa>
　　依者，依止之處，即所依之土也。正者，正受其報，即能依之身也。如佛果後，示現下
三國土名為依報；示現前三教主及九界身，名為正報。法華開顯三土，即是寂光，九界無非
圓佛，寂光即所依之土，圓佛乃能依之身。以寂光、圓佛，理本無二，故能依中現正，正中
現依。果既依正不二，因亦復然，由理同故。即知諸佛、眾生，體用不二。此之不二，不出
一念。故心法妙所以為門也。（下三國土者，同居土、方便土、實報土，以對常寂光土在上
，故名下也。前三教主者，即藏、通、別三教果佛也。九界身者，即菩薩等九界之身也。寂
光者，即常寂光土也。）

<xa>自他不二門</xa>
　　自即自己，他謂他機，此就三法論也。佛法、眾生法，皆名為他；唯己心法，名之為自
。以由十界互具，則心、佛、眾生各有生佛。若己生佛顯，則與他佛、生佛同，俱為能化；
唯他眾生生佛，而為所化。故云他生他佛尚與心同，況己心生佛，寧乖一念？既同一念，自
他豈殊，故名不二。此之不二，不出一念。故心法妙所以為門也。
<pb n="511"/>

<xa>三業不二門</xa>
　　三業者，如來果後垂化，清淨身口意業也。謂身輪現通，口輪說法，意輪鑒機。當知身
尚無身，說亦非說，身口平等，等彼意輪，心色一如，故名不二。此之不二，不出一念。故
心法妙所以為門也。（身口意輪者，輪有摧碾之用，喻佛鑒機現通說法，皆能摧碾眾生惑業
，故名輪也。心色一如者，心即意，色即身、口，謂身口意三業，皆同一性，無有別也。）

<xa>權實不二門</xa>
　　權謂權謀，即九界七方便之法也；實謂真實，即佛界圓乘之法也。蓋法華已前，四時未
會，權實不融。至法華開顯九界七方便之權，即是佛界圓乘之實。實即是權，權即是實；實
外無權，權外無實。皆稱秘妙，故云不二。此之不二，不出一念。故心法妙所以為門也。（
七方便者，方即方法，便即便宜。謂藏通兩教二乘為四，及藏通別三教菩薩共為七，以其同
修方便之道故也。）

<xa>受潤不二門</xa>
　　受潤者，從喻而立名也。受即領納，以三草二木喻七方便，眾生為能受也。潤即沾潤，
謂如來說前四時三教之法，如雲注雨，為能潤也。法華開前四時三教之法，皆即圓法。七方
便眾生，咸蒙授記作佛。譬如三草二木，皆一地所生，一雨所潤，無復差降，故名不二。此
之不二，不出一念。故心法妙所以為門也。（三草二木喻七方便者，下草喻人、天，中草喻
聲聞、緣覺，上草喻藏教菩薩，小樹喻通教菩薩，大樹喻別教菩薩也。此七方便，因對下草
，故列人天；而合藏通兩教二乘但為二也。上之七方便，因對論權實之法，故不及人天也。
）

<xa>觀不思議境</xa>
　　觀即能觀，境即所觀。所觀者何？不出色、心。色從心造，全體是心。故經云：三界無
別法，唯是一心作。即眾生日用現前，以根對塵，所起一念之妄心也。此心既全真成妄，今
達妄即真，即此妄心，具足諸法，無有缺減。即心是一切法，一切法是心，非一非異，不前
不後，玄妙寂絕，非識所識，非言所言，故指此心為不思議境也。於此一心，唸唸以即空、
即假、即中三觀觀之。若觀一法即一切法，假觀也；觀一切法即一法，空觀也；非一非一切
，而一而一切，中觀也。空觀破見、思惑，證般若德；假觀破塵沙惑，證解脫德；中觀破無
<pb n="512"/>
明惑，證法身德。三觀既即一而三，三惑豈前後而破，三德非次第而證。說之次第，理非次
第。由證三德，即入初住。所謂上根之人，唯用一法，即指此初觀也。（三界者，欲界、色
界、無色界也。以根對塵者，謂以眼耳鼻舌身意之六根，對色聲香味觸法之六塵也。不前不
後者，一心不在前，諸法不在後也。空假中者，離性離相謂之空，無法不備謂之假，非空非
假謂之中也。非一非一切者，中觀雙遮空假也；而一而一切者，中觀雙照空假也。見、思惑
者，謂意根對法塵而起分別曰見惑，眼等五根對色等五塵起諸貪染曰思惑。塵沙惑者，謂眾
生之惑，種類數多如塵若沙也。無明惑者，謂於中道之理，無所明瞭也。三德者，法身德、
般若德、解脫德也。）

<xa>發真正菩提心</xa>
　　梵語菩提，華言道。初起大志，造趣所期，名之為發。不依偏權之教，而依圓實中道妙
境，名曰真正。菩提即所期之果，妙境即所行之路，心即能行能趣之心也。蓋由中根之人，
觀上妙境不悟，須再加發心，於靜心中思惟彼我，痛憫自他無量劫來沉淪生死，縱發小志，
迷菩提心。我今雖知，行猶未備，故依前妙境，發四弘誓。謂眾生無邊誓願度，煩惱無數誓
願斷，此二誓，下化眾生也；法門無盡誓願知，佛道無上誓願成，此二誓，上求佛道也。發
此誓願，如理思惟，豁然悟理，入凡、聖位，是為發真正菩提心也。（偏權圓實者，謂藏通
別三教為偏、為權，圓教為圓、為實也。弘誓者，弘，廣也；誓，制也。謂發願廣制其心也
。凡聖位者，凡即五品十信之位，聖即十住等位也。）

<xa>善巧安心</xa>
　　善巧安心者，善以法性自安其心也。以法性為所安，以寂照為能安。寂即是止，照即是
觀。若信此心但是法性，則起是法性起，滅是法性滅；了其實不起滅，妄謂起滅，如是體達
功成，法界俱寂，是名為止。若觀察此心體是無明，無明癡惑，即是法性；無明、法性，本
來皆空，空亦不可得。法界洞朗，名之為觀。若離法性無安心處，若離止觀無安心法。由上
發心不悟，故用此方便善巧，令心得安也。

<xa>破法遍</xa>
　　破法遍者，謂以三觀能破之法，遍破諸惑也。藏通二教但用空觀，破見、思惑，不得言
遍。別教先以空觀破見、思惑，次以假觀破塵沙惑，後以中觀破無明惑。無明未盡，亦不得
言遍。今圓頓教三觀，秖在一心，心空故一空，一切空即諸法皆空，空則三惑俱破也。心假
<pb n="513"/>
故一假，一切假即諸法皆假，假則三諦皆立也。心中故一中，一切中即諸法皆中，中則無惑
不破，無理不顯，故名遍也。若上善巧安心惑破理顯，不俟更破。由未安故，故須此破法遍
也。（三諦皆立者，謂真諦、俗諦、中諦之法，皆建立也。）

<xa>識通塞</xa>
　　通即通達，謂菩提、涅槃、六度等法，其性虛通，而能顯發實相之理，皆名為通。塞即
蔽塞，謂生死、煩惱、六蔽等法，其性昏暗，以能蔽塞實相之理，不能顯發，皆名為塞。若
一[既/木]言之，如前破法遍中所破諸惑為塞，能破之法為通。若別途言之，於能破觀法
復起愛著，亦名為塞。所謂於通起塞。此塞須破，於塞得通，此通須護，但破塞存通。如除
膜養珠，破賊護將。由上破法遍中，修之未悟，復恐於通起塞，於塞無通，所以立此通塞一
門，撿彼破法遍，令於塞得通，於通無塞，故名識通塞也。（六度者，一佈施、二持戒、三
忍辱、四精進、五禪定、六智慧也。煩惱者，謂昏煩之法惱亂心神也。六蔽者，一慳貪、二
破戒、三瞋恚、四懈怠、五散亂、六愚癡也。除膜養珠者，膜謂眼中所翳之膜，珠即眼中之
睛也。）

<xa>道品調適</xa>
　　道即能通之義。品類不同，故名道品。謂三十七道品，而能通至涅槃也。調適者，調謂
調停，亦調試也。適，當也、宜也。從別言之，故有三十七品；若從總而言，此三十七品，
不出戒定慧。即是以戒定慧而調適也。若修四念處，能生正勤，正勤發如意足，如意足生五
根，五根生五力，五力生七覺，七覺入八正道，是為調停適當也。若隨人根性，於諸道品，
何者相應，可以入理，是為調試適宜也。當知道品即四諦之道諦也。今依圓教，無作四諦，
三十七品成於一心三觀也。於上破法遍及識通塞，若不以道品調適，何能疾與真法相應。故
大論云：三十七品是行道法，修道之人，若欲破惑入理，必須此道品調適也。（三十七道品
者，觀身不淨、觀受是苦、觀心無常、觀法無我，是四念處。已生惡，令永斷；未生惡，令
不生；已生善，令增長；未生善，令得生，是四正勤。欲如意足、念如意足、精進如意足、
思惟如意足，是四如意足。信根、精進根、念根、定根、慧根，是五根。信力、精進力、念
力、定力、慧力，是為五力。念覺分、擇法覺分、精進覺分、喜覺分、除覺分、定覺分、捨
覺分，是七覺分。正見、正思惟、正語、正業、正命、正精進、正念、正定，是八正道。已
上諸法總為三十七道品也。）

<pb n="514"/>
<xa>對治助開</xa>
　　對即對待，治即攻治。謂行人正修觀時，忽或邪倒心起，障於正行，不能前進。隨所著
心，須以相應之法而對破之。著心既息，則正行可進，實理可顯。如世醫治病之術，藥必對
病而用。其患冷病者，必以熱藥治之；患熱病者，必以冷藥治之；患不冷不熱者，必以溫和
之藥治之。藥力若效，其病即愈。病既愈已，身即安康。今論對治之法，亦猶是也。而言助
開者，蓋由邪倒之心，障蔽正行，而使解脫之門不開。今修此對治助道之法，助於正觀之行
，開彼解脫之門，故名對治助開。試就六蔽六度言之：若人修上道品調適，解脫不開，而慳
貪忽起，激動觀心，於身命財守護保著，當用捨施之法而對治之。若破戒心起，乖違淨禁，
當確持戒律而對治之。若瞋恚暴怒，常生忿恨，當用忍辱而對治之。若放逸懈怠，恣縱閑蕩
，當用精進而對治之。若浮掉馳騁，散亂不定，當用禪定而對治之。若沉昏闇塞，愚癡迷惑
，當用智慧而對治之。前之六種觀法，皆名正行；六度等法，名為助道。涅槃經云：眾生煩
惱非一種，佛說無量對治門。是也。

<xa>知位次</xa>
　　位即行行所歷之地位，次即次第。謂所歷之位，高下淺深不相混雜也。若修行者不知位
次，下根障重，非惟正助不明，卻生上慢。謂已均佛，未得謂得，未證謂證。故小乘經中，
四禪比丘，謂得四果。大乘經中，魔為菩薩授記。若知位次，則無如是之失。故須知位次也
。（正助者，正即所修止觀之行，助即六度等道之行以助，助於正也。四禪者，即色界第四
禪也。梵語比丘，華言乞士。四果者，即聲聞所證，須陀洹果、斯陀含果、阿那含果、阿羅
漢果也。授記者，聖言說與曰授，果與心期曰記也。）

<xa>安忍</xa>
　　安即不動，忍即忍耐。謂修觀之人，初觀不思議境，至第八知位次，或入五品，障轉慧
開，神智爽利，本不聽學，能解經論，欲釋一義。辯不可盡，或說一兩句法，或說一兩則禪
，初對一人，傳誦漸廣，則外招名利，內動宿障；宿障縱少，名利彌至，為眾圍繞，廢損自
行。非惟正行不進，障道還興。惟當自勉，於名利心，安然不動；復須忍耐內外榮辱，策勵
其心，故名安忍。（五品者，隨喜、讀誦、說法、兼行六度、正行六度也。障轉者，謂惑業
之障，轉成解脫也。慧開者，謂觀理之智開明也。一兩則，猶一兩段也。宿障者，謂宿世過
去之業也。內外榮辱者，謂內心外身之榮辱也。）

<pb n="515"/>
<xa>離法愛</xa>
　　離法愛者，謂於中道之法，遠離愛著之心也。蓋言修行之人，修前九種觀法，已過內外
二障，應入初住；而不入者，由住六根清淨之位，愛著中道相似之法，所以不能進入也。此
相似位，無內外障，唯有法愛。法愛若斷，即得發真中道，入於初住，故名離法愛也。第八
、第九、第十，三種，皆為下根之人，修前七種觀法，不能入理，故須明之。所謂下根，方
具十也。（內外障者，內即惑業，外即名利等，皆能障蔽正行故也。六根清淨者，謂眼耳鼻
舌身意，已離惑業染污之法，而獲清淨功德也。相似法者，謂於中道之理，未能真證，而發
相似之解也。）

<xa>陰境</xa>
　　陰，覆蓋之義。即色受想行識五陰也，亦名五蘊，蘊即積聚之義。若言覆蓋一切善法，
此就因得名；若言積聚無量生死，此就果得名。十境以陰居初者，有二義：一現前，二依經
。現前者，謂人受一期果報之身，即是五陰，五陰重擔，常自現前，是故初觀。依經者，大
品般若云：聲聞依四念處行道，五陰即四念處所觀之境。又經中凡列法門，無不以五陰為首
，是故初觀，此且就五陰通總而言。若專論所觀之境，必須於五陰中，除卻前四，的取第五
識陰，為所觀之境也。（一期者，謂人從生至死也。重擔者，生死重沓名重，人所荷負名擔
。四念處者，觀身不淨，觀受是苦，觀心無常，觀法無我。故云五陰即四念處。所觀之境，
除卻前四者，謂除色受想行也。）

<xa>煩惱境</xa>
　　昏煩之法，惱亂心神；又貪嗔等法，與心作煩，令心得惱，故云煩惱。謂無始以來，積
集重惑，今因用觀觀察陰境，煩惱即發。譬如流水，尋常不覺其急，若[既/木]之以木，
流即奔迸，莫能止遏。是時應捨陰境而觀煩惱境也。

<xa>病患境</xa>
　　病起之因雖多，不出四大增損，致有患生。又由觀陰、惑，激動四大，致有患生。身若
染病，廢修聖道。若能觀察，彌益用心；復須識其病之原由，宜以何法治之。或內觀力，或
術或醫。其病若愈，聖道可修。為是須觀病患境也。（四大者，地大、水大、火大、風大也
。謂人攬外四大，而成內身四大。皮肉筋骨等屬地，涕唾涎沫等屬水，暖氣屬火，轉動及出
入息屬風。言增損者，水增則火損，火增則水損；風增則地損，地增則風損。四大不調，病
<pb n="516"/>
即生也。陰惑者，陰即陰境，惑即煩惱境也。）

<xa>業相境</xa>
　　業即身口所作之業。謂修行之人，無量劫來，所作善惡諸業，或已受報，不復更發。或
未受報，於靜心中，忽然俱發。蓋善業將受報，故發；惡業來責報，故發。於此善惡業相現
時，勿喜勿怖，彌須用觀，令業謝行，成一心取道。為是須觀業相境也。（劫，梵語具雲劫
波，華言分別時節。）

<xa>魔事境</xa>
　　魔，梵語具雲魔羅，華言殺者。謂能奪人智慧之命故也。言魔事者，大論云：魔以破人
善法為事。又天魔正以順生死，貪五欲，退菩提為事，故名魔事。此由觀前諸境，惑雖未破
。天魔猶恐出其境界，而復化度於他，失我民屬，空我宮殿；又慮夫得大神通，得大智慧，
必當調伏控制於我；我今應預破之，壞彼善根。故有魔事發也。治魔之法有三：初、觀察訶
棄，如守門人遮惡不進。二、當從頭至足，一一諦觀，身心了不可得，魔從何來？欲惱何等
？如惡人入舍，處處照撿，不令得住。三、觀之不去，即當強心抵捍，以死為期，一心用觀
，令道行成就。為是須觀魔事境也。（天魔者，即欲界第六他化自在天也。五欲者，色慾、
聲欲、香欲、味欲、觸欲也。梵語菩提，華言道。）

<xa>禪定境</xa>
　　禪，梵語具雲禪那，華言靜慮。謂魔事已過，而且真明未顯。以修觀故，發過去習，諸
禪紛現，當置魔事，用觀觀之，良以禪樂美妙，喜生耽味，雖免魔害，更為定縛，如避火墮
水，無益正行。為是須觀禪定境也。（過去習，即宿習也。諸禪者，即色界中，初禪、二禪
、三禪、四禪等禪也。）

<xa>諸見境</xa>
　　非一曰諸，邪解曰見。謂推理不當，而偏見分明，作決定解，名為見也。此之諸見，或
因禪發，或因聞發。因禪發者，謂初因心靜，後觀轉明，見解通徹，有如妙悟。因聞發者，
謂聽本不多，廣能曉悟，見解分明，問答聰辯。雖因禪因聞而發，既推理不當，皆屬邪見，
實非辯悟。此等見發，即須用觀觀之，令達正道，不為所障。為是須用觀諸見境也。

<pb n="517"/>
<xa>慢境</xa>
　　自恃輕他之心，名慢。謂既伏諸見，妄執之心則息。無智者謂為涅槃，濫叨高位，起大
輕慢；慢心既發，廢於正行。為是須觀慢境也。（梵語涅槃，華言滅度。）

<xa>二乘境</xa>
　　謂聲聞、緣覺，以四諦之法而修，則能運出生死之苦，名之為乘。謂見慢之心，既因修
觀而息；則先世所習小志，因靜而生。蓋小志溺於空寂，不能至於大乘究竟之地，所謂寧起
疥癩野干心，勿學聲聞、緣覺行。故二乘境界若發，亦須用觀觀察，毋令生著。為是須觀二
乘境也。（四諦者，苦諦、集諦、滅諦、道諦也。野干似狐而小，形色青黃，如狗群行，夜
鳴如狼。）

<xa>菩薩境</xa>
　　菩薩，梵語具雲菩提薩埵，華言覺有情。天台大師解云：用諸佛道，成就眾生。謂由上
見慢之心既息，或發先世所習，若憶本願，則不墮二乘之境，而發三教菩薩境界之心。今修
觀者，既依大乘圓頓妙教，開解立行，故藏等三教菩薩境界若發，亦須觀察，毋令生著。為
是須觀菩薩境也。（三教者，藏教、通教、別教也。）

<xa>如是相</xa>
　　相即相貌，相以據外覽而可別。謂始自地獄，終至佛界，各各相貌不同，是名如是相。
（相據外者，謂相在外而可依據也。）

<xa>如是性</xa>
　　性即性分，性以據內自分不改，謂始自地獄，終至佛界，其性各各不同，是名如是性。

<xa>如是體</xa>
　　體即體質，謂始自地獄，終至佛界，俱以色身而為體質，是名如是體。

<xa>如是力</xa>
　　力即力用，謂始自地獄，終至佛界，皆有力用功能，是名如是力。

<pb n="518"/>
<xa>如是作</xa>
　　作即造作，謂始自地獄，終至佛界，皆能運為造作，是名如是作。

<xa>如是因</xa>
　　因即習因，謂始自地獄，終至佛界，善惡業因，皆由自種而生，習續不斷，是名如是因
。

<xa>如是緣</xa>
　　緣即緣助，謂始自地獄，終至佛界，各有緣起之法，助成習因，是名如是緣。

<xa>如是果</xa>
　　果即習果，謂始自地獄，終至佛界，皆由習因習續於前，習果克獲於後，是名如是果。

<xa>如是報</xa>
　　報即報果，謂始自地獄，終至佛界，皆由習因習果，而感其報，是名如是報。

<xa>如是本末究竟等</xa>
　　謂初相為本，後報為末，此之本末，皆同實相，一理平等無二，是名如是本末究竟等。

<xa>慈悲普</xa>
　　慈能與樂，悲能拔苦。蓋菩薩即於一念之中，徧觀十界善惡苦樂，而起慈悲與拔之想。
普令眾生離一切苦，得一切樂，故名慈悲普。（十界者，佛界、菩薩界、緣覺界、聲聞界、
天界、人界、修羅界、餓鬼界、畜生界、地獄界也。）

<xa>弘誓普</xa>
　　弘者，廣也。誓者，制也。廣求勝法，制御其心也。謂菩薩依四諦境，發弘誓願。若見
苦諦逼迫楚毒之相，緣此起誓，故言未度者令度。若見集諦迷惑繫縛，甚可哀傷，約此起誓
，故言未解者令解。若見清淨之道，能出生死，至安樂地，欲示眾生，行此道故，乃言未安
者令安。若見滅煩惱處，名為涅槃，約此起誓，故言未得涅槃者令得涅槃，故名弘誓普。（
梵語涅槃，華言滅度。）
<pb n="519"/>

<xa>明修行普</xa>
　　行有五種不同：一者，聖行，謂戒定慧；二者，梵行，謂慈悲喜捨；三者，天行，謂證
第一義天，由理成行故；四者，嬰兒行，謂示同三乘七方便人所修之行；五者，病行，謂示
為六道之身，現有三障之相，此之次第。五行雖菩薩所修，而未名為普。如涅槃經云：復有
一行，名如來行，所謂大乘大般涅槃。大乘是圓因，涅槃是圓果。菩薩能修此之一行，故名
修行普。（慈悲喜捨，即四無量心也。第一義天者，天即天地自然之義，謂中道之理，無二
無別，自然而然，非造作也。三乘者，聲聞乘、緣覺乘、菩薩乘也。七方便者，五停心，別
相念處，總相念處，此三位名外凡；暖位、頂位、忍位、世第一位，此四位名內凡；是七方
便位也。六道者，天道、人道、修羅道、餓鬼道、畜生道、地獄道也。三障者，業障、報障
、煩惱障也。）

<xa>斷惑普</xa>
　　謂圓教菩薩，即觀中道，正破無明，無明既破，一切見、思塵沙之惑自然先斷，故名斷
惑普。（見、思惑者，謂意根對法塵而起分別曰見；眼等五根對色等五塵而起貪愛曰思。塵
沙惑者，謂眾生見、思之惑種類眾多，如塵若沙也。）

<xa>入法門普</xa>
　　謂二乘之人，若入一法門，則不能入二。此即歷別之行，證有階差。今菩薩圓修三諦，
則無量法門，悉入其中，故名入法門普。（二乘者，聲聞乘、緣覺乘也。三諦者，真諦、俗
諦、中諦也。）

<xa>神通普</xa>
　　神名天心，通名慧性。天然之性，徹照無礙，名為神通。謂羅漢天眼見大千世界，辟支
佛見百佛國土，小教菩薩見河沙佛土，皆是限量之神通。圓教菩薩遍見法界，而無限極。所
發六通，自在變現，無有限量，故名神通普。（羅漢，梵語具雲阿羅漢，華言無學，又云無
生。辟支，梵語具雲辟支迦羅，華言緣覺。小教菩薩者，即藏、通二教菩薩也。六通者，天
眼通、天耳通、他心通、宿命通、身如意通、漏盡通也。）

<xa>方便普</xa>
<pb n="520"/>
　　方，即方法。便，即便宜。修方便道，普化眾生也。謂二乘及小教菩薩方便化他，則止
齊其所得，未名為普。圓教菩薩以真俗二諦為方便，照真，則以真身益物；照俗，則以應身
赴機。資發中道，利十界機，故名方便普。

<xa>說法普</xa>
　　謂二乘及小教菩薩，不能一時遍答眾問，未得名普；今圓教菩薩，一音演法，殊方異類
，皆悉得解，故名說法普。

<xa>供養諸佛普</xa>
　　謂菩薩之所供養，非止一佛、一國土，微塵諸佛，能以身命財及一切供具，周至十方，
供養諸佛；乃至不可說不可說佛，無不供養，故名供養諸佛普。

<xa>成就眾生普</xa>
　　謂圓教菩薩饒潤成熟一切眾生，而無限量；譬如大雨，四方俱下，一切卉木叢林，遍令
生長華果，悉皆成就，故名成就眾生普。

<xa>人法</xa>
　　人即觀世音，法即普門。觀世音者，謂此菩薩以中道妙智，觀於世間眾生受苦求救之聲
，一時皆令解脫也。普門者，普遍也。門即能通之義，謂實相妙理，互通遍攝，無所障礙也
。此品具兩問答：依前問答，論觀世音人。故經云：以是因緣，名觀世音？依後問答，論普
門示現種種說法。故經云：方便之力，其事云何？以人能秉法，故言人、法也。（前後問答
者，無盡意初問，以何因緣，名觀世音？佛答云：若有無量百千萬億眾等。是也。次問云何
游此娑婆世界等。答云：若有國土眾生，應以佛身等。是也。）

<xa>慈悲</xa>
　　慈即愛念，謂以愛樂歡喜，起大慈心，能與他樂也；悲即愍傷，謂以惻愴憐愍，起大悲
心，能拔他苦也。今依前問答，論觀世音大悲拔苦，百千苦惱皆得解脫也。依後問答，論普
門示現大慈與樂，即應以得度而為說法也。良由觀音之人，觀於普門之法，達於實相之理，
愍諸眾生，理具情迷，枉受眾苦，失於本性之樂。是以即起慈悲，誓拔其苦，而與其樂。故
以慈悲次人法而明之也。
<pb n="521"/>

<xa>福慧</xa>
　　福即福德，謂佈施、持戒、精進、忍辱、禪定五度也；慧即智慧，謂般若一度也。五資
於慧，慧導於五，猶目與足，不可互闕。今觀世音智慧莊嚴也，普門福德莊嚴也。以智慧莊
嚴，則大悲誓滿，拔苦義成；以福德莊嚴，則大慈誓滿，與樂義成。故以福慧次慈悲而明之
也。

<xa>真應</xa>
　　真即真實，謂真身也；應即應現，謂應身也。真身是體，應身是用。今觀世音中道妙智
，契於實相之境，即是真身；普門說法，隨所應現，即是應身。若福資於慧，顯出真身；慧
導於福，顯出應用。故真應次福慧而明之也。

<xa>藥珠</xa>
　　藥即藥樹，珠即如意珠。藥能愈病，喻觀世音真身益物，以真身冥理，理顯則三惑皆消
；珠能雨寶，喻普門應身益物，以應身對機，機感則眾善普會。故藥珠次真應而明之也。（
如意珠者，天上勝寶，狀如芥粟，能出眾寶，隨心降雨也。冥理者，契合於理也。三惑者，
見、思惑、塵沙惑、無明惑也。）

<xa>冥顯</xa>
　　冥即冥密，顯即顯現。謂觀世音真身被物，冥作利益，以眾生不見不知，稱之為冥；普
門應身，對機說法，顯作利益，以眾生有見有知，稱之為顯。故以冥顯次藥珠而明之也。

<xa>權實</xa>
　　權即權巧，權智也；實即真實，實智也。今觀世音隨自意，以實智照之眾生，即得冥益
；普門隨他意，以權智照之眾生，即得顯益。如是冥顯獲益不同者，蓋由二智之力，權巧無
方，赴機允當，不失其宜。故以權實次冥顯而明之也。（權、實二智者，權即一切智、道種
智；實即一切種智也。）

<xa>本跡</xa>
　　本，猶根本；跡，猶足跡。譬人所居之處，則有行往之跡。今觀世音不動本際，而能實
<pb n="522"/>
智益物；普門曲垂跡化，而能權智益物。觀音既是過去正法明佛，其本已高，所作權、實之
跡則妙。故以本跡次權實而明之也。

<xa>緣了</xa>
　　緣謂緣助，了謂曉了。即性德本具緣了二因也。前之八雙，從人法至真應，是自行次第
；藥珠至本跡，是化他次第。此乃順論生起也。今挹流尋源，逆而推之，則真身智慧悲誓，
及觀音之人，皆是性德了因種子而顯發也；應身福德慈誓，及普門之法，皆是性德緣因種子
而顯發也。自行次第既爾，化他次第亦然。謂本證實智冥益藥樹屬乎了種，跡化權智顯益珠
王功歸緣種。故緣了次八雙之後而明之也。（緣助者，以緣資了也。本具緣了二因者，謂緣
了二因，一切眾生本性元具也。若順性而修，了因顯至果，則成智德；緣因顯至果，則成斷
德。緣、了二因，皆名種子者，種有發生之義，謂果上智、斷二德之顯，皆從因中緣、了二
因而發生也。）

<xa>智斷</xa>
　　智能照理，斷能斷惑。即果上所顯智、斷二德也。智德即般若，斷德即解脫，亦涅槃也
。前明緣了，是卻討因源；此明智斷，是順論究竟。所謂始則起自了因，終至菩提大智；始
則起自緣因，終至涅槃斷德。若入涅槃，眾行梵息，故居第十也。（梵語涅槃，華言滅度。
卻討者，卻退也，謂從果德之中，卻退推討因德之源也。梵語菩提，華言道。）

<xa>無明昏闇</xa>
　　謂諸眾生，從無始來，闇識昏迷，無所明瞭；煩惱所醉，於一切法，妄計人我，起諸愛
見，想計顛倒，起貪瞋癡，廣造諸業，是以流轉生死也。

<xa>外加惡友</xa>
　　謂諸眾生，內具煩惱，外值惡友，扇動邪法，勸惑於我，倍加隆盛，無由開悟，進修善
業，是以流轉生死也。

<xa>善不隨喜</xa>
　　謂諸眾生，內外惡緣既具，即內滅善心，外滅善事；又於他人所作善事，不生隨喜之心
，是以流轉生死也。
<pb n="523"/>

<xa>三業造罪</xa>
　　謂諸眾生，恣縱身口意三業，起殺盜婬妄貪嗔等過，無惡不為，是以流轉生死也。

<xa>噁心徧佈</xa>
　　謂諸眾生，雖所造惡事不廣，而為惡之心，徧佈一切處所，欲以惱害於人，是以流轉生
死也。

<xa>噁心相續</xa>
　　謂諸眾生，唯起噁心，增長惡事，晝夜相續，無有間斷，是以流轉生死也。

<xa>覆諱過失</xa>
　　謂諸眾生，所作惡行，諱忌人知，不自發露，無悔改心，是以流轉生死也。

<xa>不畏惡道</xa>
　　謂諸眾生，心性險狠，不知戒律，於殺盜婬妄種種惡事，無不為之；而於惡道，恬然不
畏，是以流轉生死也。

<xa>無慚無愧</xa>
　　謂諸眾生，愚癡所蔽，造諸惡業，上不慚天，下不愧人，雖自隱覆，是以流轉生死也。

<xa>撥無因果</xa>
　　謂諸眾生，不具正信之心，但生邪惡之見，而於一切善惡因緣果報，悉皆撥以為無，是
以流轉生死也。

<xa>深信因果</xa>
　　謂修行之人，先須正信因果，業種雖久，終不敗亡。豈有自作，他人受果？是以深信善
惡果報，不生疑惑。以此翻破撥無因果之心也。

<xa>生重慚愧</xa>
<pb n="524"/>
　　謂修行之人，克責往昔無羞無恥，棄捨淨業，習諸惡行。天見我之隱罪，是故慚天；人
知我之顯過，是故愧人。以此翻破無慚無愧之心也。

<xa>生大怖畏</xa>
　　謂修行之人，自念人命無常，一息不存，千載長往，幽途綿邈，無有資糧，苦海悠深，
那得不怖。因是苦切懺悔，不惜身命，以此翻破不畏惡道之心也。

<xa>發露懺悔</xa>
　　謂修行之人，所有過失，不可隱覆，即當發露懺悔。以此翻破覆諱過失之心也。

<xa>斷相續心</xa>
　　謂修行之人，所作惡行，既懺悔已，即須決斷，不可更作，以此翻破惡念相續之心也。

<xa>發菩提心</xa>
　　梵語菩提，華言道。謂修行之人，往昔專起惡念，遍惱一切；今則廣發兼濟之心，遍虛
空界，利益於他，以此翻破徧佈之噁心也。

<xa>斷惡修善</xa>
　　謂修行之人，昔因恣縱身口意業，造作諸惡，不計晝夜；今則策勵不休，斷諸惡行，修
功補過，無善不為，以此翻破三業造罪之心也。

<xa>守護正法</xa>
　　謂修行之人，昔自滅善，見他行善而生嫉妒，無隨喜心；今則守護正法，方便增廣，以
此翻破善不隨喜之心也。

<xa>念十方佛</xa>
　　謂修行之人，昔親狎惡友，信受其言，起諸邪見；今則念十方佛，有大福慧，能救拔我
，以此翻破隨順惡友之心也。

<xa>觀罪性空</xa>
<pb n="525"/>
　　謂修行之人，從無始來，不知諸法本性空寂，廣造諸惡；今則了知貪瞋癡等一切惡行，
起於妄念，妄念起於顛倒，顛倒起於人我之見。今既了達我心本空，罪性無依，以此翻破無
明昏闇之心也。

<xa>理遍於事門</xa>
　　理遍於事門者，謂一真法界之理，遍在一切事法也。然理無分限，事有分限；事既即理
，亦無分限，故一一微塵，具足真理。經云：法性遍在一切處，一切眾生及國土，三世悉在
無有餘，亦無形相而可得。是也。（三世者，過去、現在、未來也。）

<xa>事遍於理門</xa>
　　事遍於理門者，謂理既遍於事，而事亦遍於理。以有分限之事，而具無分限之理。故一
微塵，即徧法界也。

<xa>依理成事門</xa>
　　依理成事門者，謂依於真如之理，而成世間之事；事無別體，全攬理成。如波依水，全
水成波也。（水喻理也，波喻事也。）

<xa>事能顯理門</xa>
　　事能顯理門者，謂理無形相，即事而明。事既依理而成，理乃藉事而顯。如波相盡水，
體全現也。

<xa>以理奪事門</xa>
　　以理奪事門者，謂事相既虛，全體是理。故一切事法，了不可得。般若心經云：是故空
中，無色、無受想行識。是也。（色受想行識，即五陰也。）

<xa>事能隱理門</xa>
　　事能隱理門者，謂真理既隨緣而成事相，遂令事顯而理不現。如水成波，動顯靜隱。經
云：法身流轉五道，名曰眾生。是也。（五道者，天道、人道、餓鬼道、畜生道、地獄道也
。）

<pb n="526"/>
<xa>真理即事門</xa>
　　真理即事門者，謂真如理性，即是事法。非理之外而別有事。如水即是波，非波之外而
別有水。般若心經云：空即是色。是也。

<xa>事法即理門</xa>
　　事法即理門者，謂世間一切事法，本無自性，皆由因緣會集而有，舉體即是真性，而不
出乎事法之外。般若心經云：色即是空。是也。

<xa>真理非事門</xa>
　　真理非事門者，謂事即真理，而非是事。蓋理絕諸相，真妄有異，即妄之真異於妄，故
如水濕性，則非波之動相也。（即妄之真，猶如即事之理。異於妄故者，謂理異於事也。）

<xa>事法非理門</xa>
　　事法非理門者，謂全理之事，而非是理。蓋以事有差別性相異故，是以舉體全理，而事
相宛然，如波之動相，非是水之濕性也。

<xa>教起因緣</xa>
　　教起因緣者，明此經教法興起之因緣也。謂如來出現，最初欲說甚深大法，即從眉間白
毫相中，放大光明，以清淨智眼，普觀法界一切眾生，具有如來智慧德相，但以妄想執著，
不知不見。於是稱法界性，而說此經，令諸眾生修習聖道，永離妄想執著，自於身中，得見
如來廣大智慧，與佛無異。此則開示眾生等有佛智因緣，而令斯教興也。

<xa>藏教所攝</xa>
　　藏即含藏之義。謂經律論之三藏，各能包含無量義理也。教即契經、重頌、授記、諷頌
、自說、因緣、譬喻、本事、本生、方廣、希有、論議，十二分教也。所攝者，謂此經與彼
三藏十二分教，互相攝也。若彼攝此，於三藏中，屬經藏攝；十二分中，屬契經、方廣二分
所攝。若此攝彼，則三藏十二分教皆屬此經攝也。蓋此經一法，能含無盡法門，而況法法圓
融，重重無盡。經云：一切法門無盡海，同會一法道場中。是也。（契經者，謂長行散說之
文也。重頌者，謂再頌長行之文也。授記者，謂佛授菩薩作佛之記也。諷頌者，謂不頌長行
而直說偈也。自說者，謂佛不待他問而自說也。因緣者，謂有人問故為說是事也。譬喻者，
<pb n="527"/>
謂假譬而說也。本事者，謂說弟子前世之事也。本生者，謂說菩薩所修行之事也。方廣者，
謂說正理之廣大也。希有者，謂佛現神力種種等事也。論議者，謂抉擇辯論一切法義也。）

<xa>義理分齊</xa>
　　義即圓教所詮玄妙之義，理即法界所顯圓融之理，謂此經所詮義理，正屬圓教，說一法
則諸法皆攝，談一位則諸位咸收；是故塵含法界，念攝僧祇，一切法門同歸華嚴性海也。分
齊者，以圓教所明，事事無礙，法界及一切塵毛，稱性圓融，所顯之理，正是此經分齊也。
（僧祇，梵語具雲阿僧祇，華言無數。）

<xa>教所被機</xa>
　　教所被機者，謂此圓融具德之教，正被一乘圓頓之機。諸大菩薩及無信等從類收攝，略
有十機。令其信解悟入，同遊華嚴性海。經云：我等諸佛，護持此法，令未來一切菩薩，未
曾聞者，皆悉得聞，乃至深入如來境界。是也。（十機者，無信機、違真機、大實機、狹劣
機、守權機、正為機、兼為機、引為機、權為機、遠為機也。）

<xa>教體淺深</xa>
　　教體淺深者，謂如來說教，必有其體。若演華嚴之教，則以海印三昧，及事事無礙為體
。今通論一大藏教，從淺至深，略而明之，有十體也。（梵語三昧，華言正定。海印三昧者
，謂大海澄渟，萬像皆現，如印印物；如來智海，清淨湛然，一切眾生心念根欲，在如來三
昧智中，猶海現像也。十體者，音聲語言體、名句文身體、通取四法體、通攝所詮體、諸法
顯義體、攝境唯心體、會緣入實體、理事無礙體、事事無礙體、海印炳現體也。）

<xa>宗趣通局</xa>
　　語之所尚曰宗，宗之所歸曰趣。通者，總論一代時教，從狹至寬，以為十宗。局者，別
局一經也。此經總以因果緣起，理實法界，不思議為宗，故所談所尚之語，不出乎此。蓋令
人尋宗歸趣，稱性起修，證入法界，成佛果德。若餘諸經，則說法各異，歸趣不同也。（十
宗者，我法俱有宗、法有我無宗、法無去來宗、現通假實宗、俗妄真實宗、諸法但名宗、三
性空有宗、真空絕相宗、空有無礙宗、圓融具德宗也。）

<xa>部類品會</xa>
<pb n="528"/>
　　部即諸部，類即流類。謂從此經部內，流出別行之經也。蓋此經教海難思，無窮無盡，
從狹至廣，略顯十類一略本經即今所傳之經，一部，三十九品，八十卷文。九會所談，四萬
五千偈。其餘九類部品會數，廣略各不同也。（十類經者，略本經、下本經、中本經、上本
經、普眼經、同說經、異說經、主伴經、眷屬經、圓滿經也。九會者，一會菩提場，二會普
光明殿，三會忉利天宮，四會夜摩天宮，五會兜率天宮，六會他化天宮，七會、八會皆在普
光明殿，九會逝多林也。）

<xa>傳譯感通</xa>
　　傳譯者，謂西天傳至東土，譯彼梵語，成此華言也。蓋此經前後凡二譯。一晉義熙十四
年，北天竺僧佛度跋陀羅，於揚州謝司空寺，譯梵本為三萬六千偈，成六十卷。一唐證聖元
年，于闐國僧實叉難陀，於東都佛授記寺，再譯舊文，兼補諸闕，增益九千偈，共前四萬五
千偈，成八十卷。即今流傳者是也。感通者，佛度跋陀羅譯經之時，感龍王遣二青衣童子，
每日從池而出，以給瓶硯之水。實叉難陀譯經之時，感天降甘露，征應良多，備載傳記也。
（梵語佛度跋陀羅，華言覺賢。梵語實叉難陀，華言喜學也。）

<xa>總釋經題</xa>
　　總釋經題者，謂總以妙義解釋大方廣佛華嚴經之題目也。蓋大方廣者，所證法也；佛、
華嚴者，能證人也。又云大以體性包含，方廣乃業用週徧，佛謂果圓覺滿，華喻萬行披敷，
嚴乃飾法成人。經謂貫穿常法。故一經體用，盡大方廣；五週因果，皆佛華嚴。斯乃人法雙
標，法喻齊舉，具體具用，有果有因，理盡義圓，統攝無外，為一部之宏綱也。（業用者，
謂佛不思議功德之業，稱體之力用也。五週因果者，所信因果，差別因果，平等因果，成行
因果，證入因果也。）

<xa>別解文義</xa>
　　別解文義者，謂既總釋經題，則當別解經文，使妙義之不壅也。此經文富義博，一文一
句，包含法界，科釋難盡。略而言之，大科三分。蓋聖人設教，必有其漸。將說微言，先顯
因由。故此經從世主妙嚴品為序分。因緣既彰，當機受法，故此經從如來現相品至入法界品
為正宗分。正宗既陳，務於流通，復令末葉傳芳，法燈永耀。故此經從入法界品內，爾時文
殊師利從善住樓閣出已下，為流通分。故祖師作疏述鈔，嘗釋其義焉。（梵語文殊師利，華
言妙德。）
<pb n="529"/>

<xa>檀那波羅蜜</xa>
　　梵語檀那，華言佈施。運心普周曰布，輟己惠人名施。經云：菩薩為令眾生心滿足故，
內外悉捨，而無所著，是名檀那波羅蜜。（內即內身，謂頭目身命等；外即外財，謂金銀財
物等也。）

<xa>尸羅波羅蜜</xa>
　　梵語尸羅，華言清涼。謂離熱惱，得清涼故。亦云防止，謂調練三業，止過防非，好行
善道，不自放逸也。又戒經云：菩薩具持眾戒，而無所著，是名尸羅波羅蜜。（三業者，身
業、口業、意業也。）

<xa>羼提波羅蜜</xa>
　　梵語羼提，華言忍辱。他人加惱為辱，於辱安受曰忍。謂內心能安忍外所辱也。經云：
菩薩悉能忍受一切諸惡，於諸眾生其心平等，無有搖動，是名羼提波羅蜜。

<xa>毗梨耶波羅蜜</xa>
　　梵語毗梨耶，華言精進。練心於法曰精，精心務達名進。謂勤修善法，心無懈怠也。經
云：菩薩普發眾業，常修靡懈，諸有所作，恆不退轉，是名毗梨耶波羅蜜。

<xa>禪那波羅蜜</xa>
　　梵語禪那，華言靜慮。謂念慮皆忘，安心理境。又名智生，謂依定生智也。經云：菩薩
於五欲境，無所貪著，諸次第定，悉能成就，是名禪那波羅蜜。（五欲者，色慾、聲欲、香
欲、味欲、觸欲也。諸次第定者，謂於初禪定、二禪定、三禪定、四禪定等次第而入也。）

<xa>般若波羅蜜</xa>
　　梵語般若，華言智慧。決定審理名智，造心分別名慧。謂照了一切諸法，皆不可得，故
能通達無礙也。經云：菩薩於諸佛所，善觀諸法，得實相印，普入一切智門，是名般若波羅
蜜。（實相，即一實相也，無相之相名為實相。印即印定一切法皆無相故。）

<xa>方便波羅蜜</xa>
<pb n="530"/>
　　方即方法，便即便宜。謂善巧方便，隨機利物，稱適緣宜也。經云：菩薩教化眾生而不
猒倦，隨其心樂，而為現身說法，是名方便波羅蜜。

<xa>願波羅蜜</xa>
　　願即誓願，志求滿足也。謂上求佛道，下化眾生，盡未來際，成就行願也。經云：菩薩
成就一切眾生，供養一切諸佛，盡未來劫，證得如來智慧，是名願波羅蜜。（劫，梵語具雲
劫波，華言分別時節。）

<xa>力波羅蜜</xa>
　　力即力用，謂行滿功成，萬境無動，能善辦眾事也。經云：菩薩具深心力，無有雜染，
乃至具加持力，令信解領受，是名力波羅蜜。

<xa>智波羅蜜</xa>
　　智即智慧，謂決斷無惑，證法怡神，善入佛慧，明瞭無礙也。經云：菩薩知一切法真實
，知一切如來力，普覺悟法界門，是名智波羅蜜。

<xa>三世智</xa>
　　謂於過去、現在、未來三世之法，皆悉通達，圓明顯了，是名三世智。

<xa>佛法智</xa>
　　佛，梵語具雲佛陀，華言覺。謂覺法自性，善出世間，現諸威儀，說法度生，是名佛法
智。

<xa>法界無礙智</xa>
　　謂知一切眾生本具法界之體，事理融通，性分交徹，互不相礙，是名法界無礙智。（性
，即理也。分謂分限，即事也。）

<xa>法界無邊智</xa>
　　謂知眾生色心諸法，即是法界，充徧一切世間，無有邊際，是名法界無邊智。

<pb n="531"/>
<xa>充滿一切世界智</xa>
　　謂如來從定而起廣大妙用，徧滿世間，無不照了，是名充滿一切世界智。

<xa>普照一切世間智</xa>
　　謂如來有大智慧光明，普能照了無量世界，是名普照一切世間智。

<xa>住持一切世界智</xa>
　　謂如來有大神力，住持世界，知諸眾生機器大小，而攝化之，是名住持一切世界智。

<xa>知一切眾生智</xa>
　　謂如來知所化一切眾生，善惡因緣，皆悉明瞭，是名知一切眾生智。

<xa>知一切法智</xa>
　　謂如來既知所化眾生，亦復了知能化諸法，是名知一切法智。

<xa>知無邊諸佛智</xa>
　　謂如來知無邊諸佛，出現世間，說法教化一切眾生之事，悉能明瞭，是名知無邊諸佛智
。

<xa>知眾生業報智明</xa>
　　謂菩薩以善巧智明，了達一切眾生造諸惡業而受苦報，是名知眾生業報智明。（菩薩，
梵語具雲菩提薩埵，華言覺有情。）

<xa>知一切境界寂滅智明</xa>
　　謂菩薩以善巧智明，了達世間一切境界，清淨寂滅，無諸雜染，是名知一切境界寂滅智
明。

<xa>知一切所緣，唯是一相智明</xa>
　　謂菩薩以善巧智明，了知一切眾生所緣諸法，唯是一實相理，皆如金剛，不可破壞，是
名知一切所緣，唯是一相智明。
<pb n="532"/>

<xa>能以妙音普聞十方智明</xa>
　　謂菩薩以善巧智明，了知眾生雖空，而能以無量妙音，演一切法，遍十方界，無不聞知
，是名能以妙音普聞十方智明。

<xa>普壞染著心智明</xa>
　　謂菩薩以善巧智明，普能滅壞一切眾生愛慾染著之心，是名普壞染著心智明。

<xa>能以方便受生智明</xa>
　　謂菩薩以善巧智明，能於十方世界，種種方便，示現受生，化導有情，是名能以方便受
生智明。

<xa>捨離想受境界智明</xa>
　　謂菩薩以善巧智明，於一切想念受用境界，悉能捨離，是名捨離想受境界智明。

<xa>知一切法無相、無性智明</xa>
　　謂菩薩以善巧智明，了知世間一切諸法，皆悉非相非無相，一性無性，離諸分別，是名
知一切法無相無性智明。（非相者，謂一切法本空也；非無相者，謂一切法即有也。一性無
性者，謂理不決定，雖云一性，而無定一之性也。）

<xa>知眾生緣起本無有生智明</xa>
　　謂菩薩以善巧智明，了達一切眾生受生因緣所起之法，悉皆空寂，本來無生，是名知眾
生緣起本無有生智明。

<xa>以無著心濟度眾生智明</xa>
　　謂菩薩以善巧智明，了知一切眾生，雖皆空寂，而恆起無著之心，說法教化，令其度生
死苦海，成無上正覺，是名以無著心濟度眾生智明。

<xa>他心通</xa>
　　謂世、出世間所有諸法，若種若類，與夫他人所起心念，皆悉能知，是名他心通。
<pb n="533"/>

<xa>天眼自在清淨通</xa>
　　謂天眼離諸垢障，清淨無礙，於所見境，而得自在；無邊世界差別之相，若淨若染，一
一種類，悉能明見，是名天眼自在清淨通。

<xa>宿住智通</xa>
　　宿即過去，住即現在。謂過去已往之事，明瞭記憶，皆隨念知，如見現在等無有異，是
名宿住智通。

<xa>知劫通</xa>
　　劫，梵語具雲劫波，華言分別時節。謂無量世界，無央數劫，非有際限，若現在因緣，
若當來果報，稱實皆知，是名知劫通。（央者，盡也。）

<xa>天耳智通</xa>
　　謂十方三世語言音聲，一時領覽，悉徹其源，明瞭知聞，皆無障礙，是名天耳智通。

<xa>無體性智通</xa>
　　謂以無體性，無作功用，同理平等，悉能普遍。故隨念即形，現有作用，不動本處，而
隨所詣，廣利群生，是名無體性智通。

<xa>善分別言音通</xa>
　　謂一切言辭，若美不美，若近若遠，悉能明瞭，是名善分別言音通。

<xa>色身智通</xa>
　　謂知色即空，故能現眾色；空即色故，無色現色，了無留礙，是名色身智通。

<xa>一切法智通</xa>
　　法即理事等法。謂即事常理，故無得物之功；即理常事，故無緣起之性。寂用無礙，體
絕去來，無法不知，是名一切法智通。

<pb n="534"/>
<xa>滅定智通</xa>
　　滅即寂滅也。謂若事滅，不能即定起用；今證理滅，故得定散無礙。由即事而理，故不
礙滅；即理而事，故不礙用。起念入念，悉無障礙，不起寂定，現諸威儀，是名滅定智通。

<xa>青徧一切處定</xa>
　　謂於定中，還取八背捨、八勝處中所見青色，使徧一切處皆青，故名青徧一切處定。

<xa>黃徧一切處定</xa>
　　謂於定中，還取八背捨、八勝處中所見黃色，使徧一切處皆黃，故名黃徧一切處定。

<xa>赤徧一切處定</xa>
　　謂於定中，還取八背捨、八勝處中所見赤色，使徧一切處皆赤，故名赤徧一切處定。

<xa>白徧一切處定</xa>
　　謂於定中，還取八背捨、八勝處中所見白色，使徧一切處皆白，故名白徧一切處定。

<xa>地徧一切處定</xa>
　　謂於定中，還取八背捨、八勝處中所見地色，使一切處無不週徧，故名地徧一切處定。

<xa>水徧一切處定</xa>
　　謂於定中，還取八背捨、八勝處中所見水色，使一切處無不週徧，故名水徧一切處定。

<xa>火徧一切處定</xa>
　　謂於定中，還取八背捨、八勝處中所見火色，使一切處無不週徧，故名火徧一切處定。

<xa>風徧一切處定</xa>
　　謂於定中，還取八背捨、八勝處中所見風色，使一切處無不週徧，故名風徧一切處定。

<xa>空徧一切處定</xa>
　　謂於定中，還取八背捨、八勝處中所見空色，使一切處無不週徧，故名空徧一切處定。
<pb n="535"/>

<xa>識徧一切處定</xa>
　　謂於定中，還取八背捨、八勝處中所見識色，使一切處無不週徧，故名識徧一切處定。

<xa>摧折我慢</xa>
　　我即我見，慢即憍慢。謂修行之人，當先摧滅我慢之心，而於佛法僧三寶及一切眾生之
前，皆起恭敬也。

<xa>知恩念報</xa>
　　謂修行之人，當知天地蓋載、國王水土、父母養育、師長訓誨，皆有恩德，於一切時念
念不忘，以報其恩也。

<xa>心無嫉妒</xa>
　　謂修行之人，攝化有情，心無偏倚，於他所有名譽財寶，如同己有，不生嫉惡妒忌之心
也。

<xa>斷除疑惑</xa>
　　謂修行之人，當以諸佛正知正見，斷除疑惑，而於善惡諸境，皆無障礙也。

<xa>深信不壞</xa>
　　謂修行之人，鬚髮深信之心，於佛正法，係念思惟，堅固持守，如金剛不壞也。

<xa>精勤無倦</xa>
　　謂修行之人，當精進勤敏，無有倦怠，使得成就道果也。

<xa>常行乞食</xa>
　　謂修行之人，當行乞食，折我慢心，益彼福德。設有請者，則依時赴之，不可更赴別請
也。

<xa>少欲知足</xa>
<pb n="536"/>
　　謂修行之人，當離塵寡慾，不可多求財利，而起貪染，常自知足，調伏諸根，以增長善
法也。

<xa>樂無生法忍</xa>
　　無生法，即不生不滅之理，忍即安忍。修行之人，於不生滅之法，起希樂心，安忍不退
，以期必證乎此也。

<xa>常念三昧</xa>
　　謂修行之人，應當事彼能證三昧法者，即作佛想。唸唸於此三昧，精勤修習，無有退失
也。

<xa>觀一切法無常</xa>
　　謂此菩薩，但觀一切諸法，唸唸不停，剎那生滅，而未會得法身真常之理，是名觀一切
法無常。（梵語剎那，華言一念。）

<xa>觀一切法苦</xa>
　　謂此菩薩，觀五蘊諸法，有生有滅，皆能逼迫於人，而未證得涅槃之樂，是名觀一切法
苦。（五蘊者，色蘊、受蘊、想蘊、行蘊、識蘊也。梵語涅槃，華言滅度。）

<xa>觀一切法空</xa>
　　謂此菩薩，觀一切諸法皆悉空寂，而未能得真善之法，是名觀一切法空。（真善法者，
即出世之善法，而非世間人天之善也。）

<xa>觀一切法無我</xa>
　　謂此菩薩，觀一切諸法皆空，即能趣入無我之境，而未證得八自在之真我，是名觀一切
法無我。（八自在者，一示一身以為多身、二示一塵身滿大千界、三大身輕舉遠到、四現無
量類常居一土、五諸根互用、六得一切法如無法想、七說一偈義經無量劫、八身遍諸處猶如
虛空也。）

<xa>觀一切法無作</xa>
<pb n="537"/>
　　謂此菩薩，觀一切諸法，既唸唸無常，於是了知諸法無有造作之相，是名觀一切法無作
。

<xa>觀一切法無味</xa>
　　謂此菩薩，觀一切諸法既皆是苦，即無快樂之味，息諸貪愛之念，是名觀一切法無味。

<xa>觀一切法不如名</xa>
　　謂此菩薩，觀一切諸法，無有實體，但有假名，是名觀一切法不如名。

<xa>觀一切法無處所</xa>
　　謂此菩薩，觀五蘊法中，一一推求，我相了不可得。故彼五蘊之法，亦無處所，是名觀
一切法無處所。

<xa>觀一切法離分別</xa>
　　謂此菩薩，觀一切諸法，了知即空，離諸虛妄分別取著之相，是名觀一切法離分別。

<xa>觀一切法無堅實</xa>
　　謂此菩薩，觀一切諸法，既離分別，則知此之諸法，悉皆虛妄而不堅實，是名觀一切法
無堅實。

<xa>音聲忍</xa>
　　音聲忍者，謂聞佛深教，即能曉了，忍可而不驚怖也。

<xa>順忍</xa>
　　順忍者，謂於理於事，悉能隨順，諦審忍可，而無違逆也。

<xa>無生忍</xa>
　　無生忍者，謂了達諸法本來無生，亦無有滅，諦審忍可，而妄念不起也。

<xa>如幻忍</xa>
<pb n="538"/>
　　如幻忍者，謂了達諸法皆從因緣和合而生，猶如幻化，性本空寂，諦審忍可，而無執著
也。

<xa>如焰忍</xa>
　　如焰忍者，謂了知一切境界悉如陽焰，無有真實，諦審忍可，而不執著也。

<xa>如夢忍</xa>
　　如夢忍者，謂了諸妄心，皆如夢境，無有真實，諦審忍可，而不執著也。

<xa>如響忍</xa>
　　如響忍者，謂世間一切語言音聲，皆由因緣和合而成，猶如谷響，無有真實，諦審忍可
，而不執著也。

<xa>如影忍</xa>
　　如影忍者，謂了達色身，由五蘊積聚而成，本無實體，諦審忍可，而不執著也。（五蘊
者，色蘊、受蘊、想蘊、行蘊、識蘊也。）

<xa>如化忍</xa>
　　如化忍者，謂世間諸法，無而忽有，有即還無，體非真實，諦審忍可，而不執著也。

<xa>如空忍</xa>
　　如空忍者，謂了達世間、出世間種種諸法，悉如虛空，無有色相，諦審忍可，而不執著
也。

<xa>最勝身相不思議</xa>
　　謂如來身相，最勝清淨，積集無量福智，嚴具一切勝妙功德，如大圓鏡，現眾色像，如
虛空界，普攝一切，令諸眾生，超越分別，離諸疑悔，信解清淨，發希有想，故名最勝身相
不思議。

<xa>妙好音聲不思議</xa>
<pb n="539"/>
　　謂如來於眾會之中，所出音聲，隨宜說法，皆為調伏一切眾生，作諸善利，令其各得解
了，咸生愛樂，心意適悅，如師子吼，具足最勝，故名妙好音聲不思議。

<xa>最上大智不思議</xa>
　　謂如來以最上大智，無礙知見，說一切法，令彼眾生信解清淨，發希有想，故名最上大
智不思議。

<xa>微妙光明不思議</xa>
　　謂如來所有光明，廣大微妙，徧照十方世界，超出諸天光曜，令一切世界眾生，見光明
者，信解清淨，超越分別，離諸疑悔，身心喜悅，發希有想，故名微妙光明不思議。（十方
者，四方四維上下也。）

<xa>圓滿戒定不思議</xa>
　　謂如來身口意業，悉皆清淨，大寂滅定，常自安住，圓成滿足，令諸眾生髮希有想。亦
能清淨三業，修諸禪定，即得最上波羅蜜多，故名圓滿戒定不思議。（三業，即身業、口業
、意業也。梵語波羅蜜多，華言到彼岸。）

<xa>廣大神足不思議</xa>
　　謂如來神通具足，於諸眾中最為第一，若目連，若聲聞，若菩薩，所有神力，皆無與如
來等者，故名廣大神足不思議。（目連，梵語具雲目犍連，華言采菽氏。佛弟子中之最神通
者也。）

<xa>如來智力不思議</xa>
　　謂如來具足最勝智慧之力，於天人世間，作獅子吼，轉妙法輪，所有一切天人魔梵，悉
不能與如來等者；令一切眾生，如實了知，超越分別，離諸疑惑，故名如來智力不思議。（
魔梵者，魔即魔王，梵即梵天也。）

<xa>無所畏不思議</xa>
　　謂如來成無上正覺，具無上勝智，於諸眾中，作獅子吼，轉妙法輪，得大自在，故名無
畏不思議。
<pb n="540"/>

<xa>大悲心不思議</xa>
　　謂如來不捨一切眾生，心常悲愍，無有限量。而諸眾生於無住法中，不能了知。如來即
運大悲之心，令其悉得覺了，信解清淨，生希有想，故名大悲心不思議。

<xa>不共法不思議</xa>
　　謂如來具足一切功德智慧，於大眾中，作獅子吼，轉妙法輪，諸沙門、婆羅門、天人魔
梵，悉不能轉，令諸眾生，超越分別，離諸疑惑，信解清淨，發希有想，故名不共法不思議
。（梵語沙門，華言勤息。梵語婆羅門，華言淨行。）

<xa>眾生界無盡</xa>
　　謂諸眾生，皆依世界而住其中，眾生無有盡故，是名眾生界無盡。

<xa>世界無盡</xa>
　　謂一切世界，皆依虛空而住，其中世界無有盡故，是名世界無盡。

<xa>虛空界無盡</xa>
　　謂十方一切虛空，遍至一切色非色處，皆有是空，無有窮盡，是名虛空界無盡。

<xa>法界無盡</xa>
　　謂一真法界，體性無盡，稱此體故，說無量法，化諸有情，安置涅槃，亦無有盡，是名
法界無盡。（一真法界，即一真實之理也。）

<xa>涅槃界無盡</xa>
　　梵語涅槃，華言滅度。謂如來度生既畢，入涅槃界，入而復出，出而復入，無窮無盡，
是名涅槃界無盡。

<xa>佛出現界無盡</xa>
　　謂如來出現度生說法，巧妙方便，神通智慧，無有盡故，是名佛出現界無盡。

<pb n="541"/>
<xa>如來智界無盡</xa>
　　謂如來智慧，能知自心所緣法界，無有盡故，是名如來智界無盡。

<xa>心所緣無盡</xa>
　　謂如來心之所緣，即是智慧所照之境，無有盡故，是名心所緣無盡。

<xa>佛智所入境界無盡</xa>
　　謂佛之智，即是真性，了了常知，能入無盡境界，是名佛智所入境界無盡。

<xa>世間轉法轉智轉無盡</xa>
　　世間轉者，謂展轉攝前眾生界、世界、虛空界也。法轉者，謂展轉攝前法界、涅槃界、
佛出現界也。智轉者，謂展轉攝前如來智界，心所緣佛智所入境界也。蓋此三轉，皆言無盡
者，以世法智之三種，展轉含攝，無有窮盡，是名世間轉、法轉、智轉無盡。

<xa>隨說因</xa>
　　謂於欲界、色界、無色界一切惑業繫縛之法，及不繫縛之法，隨所見聞覺知，起諸言說
，是名隨說因。（不繫縛法者，即出世之道法也。）

<xa>觀待因</xa>
　　待即對待之義，謂諸有情，欲求三界有繫縛之樂，及出世間不繫縛之樂，於彼諸緣，或
為求得，或為受用，觀彼對此，是名觀待因。

<xa>牽引因</xa>
　　謂由淨不淨業，熏習三界善惡諸行，於可愛不可愛趣中，牽引可愛不可愛之自體，是名
牽引因。（趣即六趣。言可愛不可愛者，謂於六趣之中，天、人二趣可愛，修羅、餓鬼、畜
生、地獄四趣不可愛也。自體即行業之自體也。）

<xa>生起因</xa>
　　謂三界可愛不可愛一切惑業繫縛之法，各從自種而生。愛即能潤，種即所潤。由此所潤
，先所牽引可愛不可愛之自體，遂得生起，是名生起因。
<pb n="542"/>

<xa>攝受因</xa>
　　謂三界惑業繫縛之法及不繫縛之法，悉依真實之見之所攝受，是名攝受因。

<xa>引發因</xa>
　　謂欲界繫縛善法，能引欲界繫縛諸勝善法也。又能引色界、無色界繫縛及不繫縛善法，
乃至無色界繫縛善法，能引無色界諸勝善法及不繫縛善法等，是名引發因。

<xa>定異因</xa>
　　謂三界繫縛諸法及不繫縛法，自性功能有差別故，是名定異因。

<xa>同事因</xa>
　　謂由自性功能和合而生三界繫縛之法及不繫縛法，亦得成辦和合，是名同事因。

<xa>相違因</xa>
　　謂三界繫縛之法及不繫縛法，將得生時，若障礙現前，便不得生，是名相違因。

<xa>不相違因</xa>
　　謂三界繫縛之法及不繫縛法，將得生時，若無障礙現前，即便得生，是名不相違因。

<xa>無常想</xa>
　　想即觀想，謂觀諸眾生及諸世界一切有為之法，遷流代謝，皆悉無常。作是想者，智慧
相應，得斷生滅，是名無常想。

<xa>苦想</xa>
　　謂觀五陰之身，一切有為之法，常為諸苦之所逼迫。作是想者，智慧相應，得滅眾苦，
是名苦想。（五陰者，色陰、受陰、想陰、行陰、識陰也。）

<xa>無我想</xa>
　　謂觀一切諸法畢竟空寂，皆無有我。作是想者，智慧相應，得滅我想，是名無我想。
<pb n="543"/>

<xa>食不淨想</xa>
　　謂觀諸飲食，皆從不淨因緣而生；如肉從精血水道所生，實為膿蟲住處；又如酥乳及酪
，血所變成，與爛膿無異；廚人汗垢種種不潔。作是想者，智慧相應，斷不淨食，是名食不
淨想。

<xa>世間不可樂想</xa>
　　謂觀世間一切色慾滋味、車乘服飾、宮室園苑皆是惡事，心生猒離，不可樂著。作是想
者，智慧相應，得斷貪樂，是名世間不可樂想。

<xa>死想</xa>
　　謂觀此身，唸唸無常，剎那生滅，遷謝不停。作是想者，智慧相應，得滅死相，是名死
想。（梵語剎那，華言一念。）

<xa>不淨想</xa>
　　謂觀此身，從煩惱業種為因，父母不淨為緣，和合成就。內有三十六物，外則九竅常流
，皆悉不淨。作是想者，智慧相應，遠塵離垢，是名不淨想。（三十六物者，謂發毛爪齒、
眵淚涎唾、屎尿垢汗、皮膚血肉、筋脈骨髓、肪膏腦膜、肝膽腸胃、脾腎心肺、生藏熟藏、
赤痰白痰也。九竅者，兩眼、兩耳、鼻、口、大便、小便也。）

<xa>斷想</xa>
　　謂觀有餘涅槃之相，斷諸結使，得無漏道。作是想者，智慧相應，得斷三毒，是名斷想
。（梵語涅槃，華言滅度。有餘涅槃者，謂二乘之人，雖斷見、思之惑，尚餘色身未滅也。
結即結縛，使即驅使，謂煩惱之縛，驅使眾生入生死海也。無漏者，謂不漏落生死也。三毒
者，貪毒、嗔毒、癡毒也。）

<xa>離想</xa>
　　謂觀涅槃之相，遠離煩惱，離結使縛。作是想者，智慧相應，得離愛慾，是名離想。

<xa>盡想</xa>
<pb n="544"/>
　　謂觀無餘涅槃之相，滅一切苦盡，諸結使一切煩惱不復更生。作是想者，智慧相應，得
盡諸漏，是名盡想。（無餘涅槃者，謂二乘人煩惱斷盡，色身亦滅而無餘也。）

<xa>護持國王，安樂人民門</xa>
　　寶星陀羅尼經云：一切國土中，所有陀羅尼流行之地，令其人王，常得擁護，勢力自在
；亦能擁護王之政教；一切不祥之事，皆悉斷滅。復令財谷豐饒，人民安樂也。（梵語陀羅
尼，華言咒，即願也；亦云捻持，即真言也。）

<xa>能滅罪障，遠離鬼神門</xa>
　　菩提場莊嚴陀羅尼等經云：若書寫陀羅尼，置佛像中、塔中、杵中，或書在幢上、紙素
竹帛等上，有眾生得睹視者，或身手觸者，或頂戴之者；乃至書於鐘鼓鈴鐸之上，有聞聲者
，縱有五無間罪，悉皆滅盡；鬼神天魔悉皆馳散，無能侵害也。（五無間者，一趣果無間、
二受苦無間、三時無間、四命無間、五形無間也。）

<xa>除身心病，增長福慧門</xa>
　　聖六字陀羅尼等經云：行人持誦陀羅尼，能除種種身心病苦，及一切貪瞋癡心，自然消
滅。凡所出言，人皆信受。一切經論併世間典籍，自然通曉。縱其自身不作福業，十方如來
所有功德，悉與此人，增長一切福慧也。

<xa>凡所求事，皆不思議門</xa>
　　觀自在儀軌等經，皆說行人欲求所願成就時，用四種物，一者弓箭及數珠、袈裟等，二
者雌黃等種種藥物，三者河岸上土作獅子、孔雀等禽獸之形，四者或塑畫雕刻佛、菩薩、明
王等像，置於壇中，如法誦咒，若得火焰出時，或手執，或塗身等，即得飛騰虛空，游諸世
界，供養諸佛，隨心所樂，悉皆成就，不可思議也。

<xa>利樂有情，救脫幽靈門</xa>
　　大寶樓閣等經，皆說若有眾生，得見持咒人身者，或聞語音者，或影中過者，盡滅十惡
五逆之罪，來世生諸佛國。又無垢淨光等經，皆說若人廣造惡業，死墮三塗，得持咒人，稱
亡人名字，專心誦尊勝隨求等咒，亡者即離惡趣，生於天上也。（十惡者，一殺生、二偷盜
、三邪婬、四妄語、五兩舌、六惡口、七綺語、八貪慾、九瞋恚、十邪見也。五逆者，弒父
<pb n="545"/>
、弒母、弒阿羅漢、破和合僧、出佛身血也。三塗者，刀塗、血塗、火塗也。）

<xa>是諸佛母，教行本源門</xa>
　　樓閣經云：真言是諸佛之母，成佛種子。若無真言，終不能成無上正覺。又三藏教盡從
陀羅尼所出。又儀軌經云：唵字即是無相法界，無相法界全是真言。是知真言總含萬行，即
三藏之本源也。（三藏教者，即經藏、律藏、論藏也。）

<xa>四眾易修，金剛守護門</xa>
　　謂一切四眾，行住坐臥四威儀中，易於誦習，不假備通教典，所以曼荼羅疏云：念如來
之神咒，心心暗契如來心；諷菩薩之密言，願願冥符菩薩願。何生死之不逃？何涅槃而不得
？又大悲心陀羅尼經云：誦持陀羅尼者，是無畏藏善神、龍王、金剛密跡，常隨衛護，不離
其側也。（四眾者，比丘、比丘尼、優婆塞、優婆夷也。）

<xa>令凡同佛，如來歸命門</xa>
　　大悲心陀羅尼經云：誦持陀羅尼者，口中所出言音，若善若惡，一切天龍聞者，皆是清
淨法音。又偈云：譬如靈丹藥，點鐵成金寶，誦持陀羅尼，變凡作賢聖。又佛頂偈云：十方
世界諸如來，護念歸念受持者。是也。

<xa>具自他力，現成菩提門</xa>
　　十住論云：一自力門，謂修六度萬行等，如人陸地步行千里，其到則遲。二他力門，謂
念佛等，如人水路船行千里，其到則疾。今真言中密具自他二力。又諸經中說真言行者，現
世能成無上菩提。故樓閣經云：我於無量百千劫，雖行苦行，猶不得菩提。由才聞陀羅尼故
，加行相應，便成正覺。是也。（六度者，一佈施、二持戒、三忍辱、四精進、五禪定、六
智慧也。）

<xa>諸佛如來，尚乃求學門</xa>
　　大乘莊嚴寶王經云：諸佛亦求神咒，何況凡夫而不持誦耶？

<xa>信藏</xa>
　　謂菩薩淨信堅固，解諸法空，心不退轉，生如來家，增長信解，聞持一切佛法，為眾生
<pb n="546"/>
說，皆令信解，是名信藏。

<xa>戒藏</xa>
　　謂菩薩奉持三世諸佛無盡淨戒，具足圓滿，無所毀犯。念諸眾生顛倒破戒，我成菩提，
說真實法，令離顛倒，同得此戒，是名戒藏。（三世者，過去、現在、未來也。）

<xa>慚藏</xa>
　　謂菩薩憶念過去，不知慚天，於諸眷屬，備造眾惡；今為諸佛所知，而生於慚。是故發
露懺悔，修行梵行，證得菩提，為諸眾生說真實法，令修於慚，是名慚藏。

<xa>愧藏</xa>
　　謂菩薩自愧往昔，及諸眾生，於五欲境，具行惡法，感垢穢身；今為諸佛所知，而生於
愧，是故發露懺悔，修行梵行，速成菩提，為諸眾生說真實法，令修於愧，是名愧藏。（五
欲者，色慾、聲欲、香欲、味欲、觸欲也。）

<xa>聞藏</xa>
　　謂菩薩聞世間、出世間一切諸法，故於諸佛、菩薩、緣覺、聲聞出現入滅，皆悉能知；
念諸眾生，無有多聞，不能了知此一切法，我當持多聞藏，證得菩提，為眾生說，是名聞藏
。（世間法，即三界中之法；出世間法，即諸佛聖賢之法也。）

<xa>施藏</xa>
　　謂菩薩稟性仁慈，常行十施，無有一念悔恨之心，亦不求於果報，但為利益法界眾生，
是名施藏。（十施者，分減施、竭盡施、內施、外施、內外施、一切施、過去施、未來施、
現在施、究竟施也。）

<xa>慧藏</xa>
　　謂菩薩智慧具足，了知世間、出世間一切諸法，皆從業報諸行因緣所造，悉是虛假，無
有堅固；欲令眾生知其實性，廣為宣說，是名慧藏。

<xa>念藏</xa>
<pb n="547"/>
　　謂菩薩捨離癡惑，得具足念，能憶知一生乃至無量百千生成住壞空，一劫乃至無數劫一
切諸佛出世，各說諸佛名號、授記、修多羅等、十二分經，及眾會根性等，盡能記憶，是名
念藏。（成、住、壞、空者，即四中劫之名。合此四中劫為一大劫。劫，梵語具雲劫波，華
言分別時節。梵語修多羅，華言契經。十二分經者，一契經、二重頌、三諷頌、四因緣、五
本事、六本生、七希有、八譬喻、九論議、十自說、十一方廣、十二授記也。）

<xa>持藏</xa>
　　謂菩薩具大威力，於諸佛所，說修多羅法，文句義理，一生受持，乃至無數生受持；及
諸佛名號、劫數、授記、修多羅等，無量無盡，皆能受持，無有忘失，是名持藏。

<xa>辯藏</xa>
　　謂菩薩具大辯才，廣為眾生演說諸法，或說一品法，乃至無數品法，或一日說，乃至無
數劫說。劫數可盡，一文一句，義理難盡。隨眾生根，皆令滿足，是名辯藏。

<xa>如幻喻</xa>
　　謂如幻師，幻作種種諸物及男女等相，體雖無實，然有幻色可見。一切諸法，亦復如是
。無明幻作，迷心不了，妄執為實。修空觀者，於諸幻法，心無所著，皆悉空寂，故說如幻
。（空觀者，謂觀一切法皆空也。）

<xa>如焰喻</xa>
　　謂無智之人，初見陽焰，妄以為水。諸煩惱法，亦復如是，無智不了，於結使中，妄計
我相；智者了知虛誑不實，皆是妄想，故說如焰。（結使者，即煩惱也。謂因煩惱纏縛，驅
使眾生入於生死也。）

<xa>如水中月喻</xa>
　　謂月在虛空，影現於水，諸愚小兒，見水中月，歡喜欲取；智人見之則笑，以喻無智之
人，於五陰中，妄起我、我所見，執為實有；於苦法中，而生歡喜。然得道智人，愍之而笑
。故說如水中月。（五陰者，色陰、受陰、想陰、行陰、識陰也。我者，謂於五陰中強立主
宰，妄執為我也。我所者，即五陰之身等也。）

<pb n="548"/>
<xa>如虛空喻</xa>
　　謂虛空但有其名，而無實體。愚人不了，執之為實。一切諸法亦復如是，空無所有。若
無智之人，於虛妄中，計為實有，起彼我執。修空觀者，了一切法皆無所有，故說如虛空。

<xa>如響喻</xa>
　　謂深山幽谷，及空捨中，若語聲，若擊物聲，隨聲相應，而有響生。愚人不了，以為實
有。一切音聲語言，亦復如是。若有智之人，了知語音無實，心不生著，故說如響。

<xa>如干城喻</xa>
　　干城，即乾闥婆城。梵語乾闥婆，華言香陰。謂日初出時，見城門樓櫓宮殿行人出入，
日高漸滅。但可眼見，而無實有。一切諸法，亦復如是。若智者則能了知諸法悉皆虛假，不
生執著，故說如干城。

<xa>如夢喻</xa>
　　謂人夢中，本無實事，妄執為實，覺還自笑。一切諸法，亦復如是。一切結使煩惱，皆
是虛妄，而人不了，執之為實。若得道覺悟，乃知虛妄，亦復自笑。故說如夢。

<xa>如影喻</xa>
　　謂影，但可見而不可捉。一切諸法，亦復如是。如眼耳等諸根，雖有見聞覺知，求其實
體，即不可得。故說如影。

<xa>如鏡中像喻</xa>
　　謂鏡中之像，非鏡作，非面作，非鏡面和合而作，亦非無因緣作。雖非實有，然亦可見
。故無智不了，執之為實，而生分別。一切諸法，亦復如是。從因緣生，無有實體，但有名
字而起分別，誑惑凡夫，生諸煩惱。若有智之人，雖復見聞，了知無實，而不執著，故說如
鏡中像。

<xa>如化喻</xa>
　　謂若諸天僊得神通者，變化諸物，雖有男女等相，而無生老病死苦樂之實。一切諸法，
亦復如是，無有生滅，如化而成；亦無有實，如人之生，但從先世之因而有今世之身，悉皆
<pb n="549"/>
虛假，何實之有。故說如化。

<xa>無障礙義</xa>
　　無障礙者，謂真如性體，於一切諸法，圓融通達，悉無障礙也。

<xa>週徧義</xa>
　　週徧者，謂真如性體，於一切處，無不週徧也。

<xa>平等義</xa>
　　平等者，謂真如性體，於一切法，等無有異也。

<xa>廣大義</xa>
　　廣大者，謂真如性體，廣而無邊，大而無外也。

<xa>無相義</xa>
　　無相者，謂真如性體，圓明寂絕，離諸色相也。

<xa>清淨義</xa>
　　清淨者，謂真如性體，湛然瑩徹，無所染污也。

<xa>不動義</xa>
　　不動者，謂真如性體，圓常凝靜，不遷不變也。

<xa>有空義</xa>
　　有空者，謂真如性體，本來空寂，能滅一切有為之法也。

<xa>空空義</xa>
　　空空者，謂真如性體，本來空寂，於諸空相，亦不可得也。

<xa>無得義</xa>
<pb n="550"/>
　　無得者，謂真如性體，諸佛眾生，本來具足；雖有能證之智，而所證之理，體元寂絕，
亦不可得也。

<xa>水體澄清</xa>
　　謂眾生真如之心，自性清淨，圓湛明徹，本來無染，猶水之澄清也。

<xa>得泥成濁</xa>
　　謂眾生真如之心，性雖清淨，而為無明之所染污，覺成不覺，猶水本清淨，得泥成濁也
。（無明者，無所明瞭也。）

<xa>雖濁不失淨性</xa>
　　謂眾生真如之心，雖為無明所染，而清淨本然之性，初不變異。猶水雖濁，而其淨性，
則不失也。

<xa>泥澄淨現</xa>
　　謂眾生真如之心，為無明所覆，其體昏昧。若能除去無明之惑，則本然清淨之性，自然
澄現。猶水之濁，澄去其泥，則淨體現矣。

<xa>遇冷成冰，而有硬用</xa>
　　謂眾生真如之心，與無明合，則能隨諸染緣，變造九界之法，而成本識之用。猶水之遇
冷成冰，而有堅硬用也。（九界者，菩薩界、緣覺界、聲聞界、天界、人界、修羅界、餓鬼
界、畜生界、地獄界也。本識，即第八識也。）

<xa>雖成硬用，不失濡性</xa>
　　謂眾生真如之心，雖隨無明之緣，起諸染用，然即事恆真，其不變之性，未始不存。猶
水雖成堅硬之用，而其濡性，未嘗有失也。

<xa>暖融成濡</xa>
　　謂眾生真如之心，雖隨無明之緣，而起染用；然無明若盡，則本識還淨。猶水之成冰，
遇暖而融，濡性自成也。
<pb n="551"/>

<xa>隨風波動，不改靜性</xa>
　　謂眾生真如之心，隨無明風，而波浪起滅，然其不生不滅之性，則自然不變，猶水之隨
風波動，而靜性不改也。

<xa>高下流注，不動自性</xa>
　　謂眾生真如之心，隨緣流注，而性常湛然不動。猶水隨地高下，排引流注，而不動自性
也。

<xa>隨器方圓，不失自性</xa>
　　謂眾生真如之心，普遍諸有為法，而自性不失。猶水之隨器方圓，而不失自性也。

<xa>無心能現</xa>
　　謂如來三昧法性平等，離諸名相，不加功用，而能顯現一切諸相，是名無心能現。

<xa>現無所現</xa>
　　謂如來三昧，隨眾生心，現種種相，如光如影，了不可得，是名現無所現。

<xa>能現所現非一</xa>
　　謂如來三昧能現之智，與所現之境，一念圓融，十方普應，是名能現所現非一。

<xa>能現所現非異</xa>
　　謂如來三昧能現之智，所現之境，雖十方普應不同，莫不本乎一念，是名能現所現非異
。

<xa>無去來</xa>
　　謂如來三昧，萬法現於自心，彼亦不來；身相遍於法界，我亦不去，是名無去來。

<xa>廣大</xa>
　　謂如來三昧普遍包容，無法不備，眾生世界，不離一心，是名廣大。
<pb n="552"/>

<xa>普現</xa>
　　謂如來三昧，一切世界於一心中，不簡鉅細，皆悉能現，是名普現。

<xa>頓現</xa>
　　謂如來三昧，一切世界當念即現，無前無後，色相宛然，是名頓現。

<xa>常現</xa>
　　謂如來三昧，於諸法相，無有不現之時。非如明鏡，像對則現，不對則不能現，是名常
現。

<xa>非現現</xa>
　　謂如來三昧，寂然不動，為眾生故，於非應中隨感而應。猶如明鏡，無心現物，而像對
即現，是名非現現。

<xa>佛法界</xa>
　　佛，梵語具雲佛陀，華言覺。覺具三義：一者自覺，謂悟性真常，了惑虛妄；二者覺他
，謂運無緣慈，度有情眾；三者覺行圓滿，謂萬行具足，為三界師，是名佛法界。（三界者
，欲界、色界、無色界也。）

<xa>菩薩法界</xa>
　　菩薩，梵語具雲菩提薩埵，華言覺有情。謂自行成就，而能覺悟一切眾生，是名菩薩法
界。

<xa>緣覺法界</xa>
　　緣覺者，謂稟佛教法，觀十二因緣，覺悟真空之理，是名緣覺法界。（十二因緣者，一
無明、二行、三識、四名色、五六入、六觸、七受、八愛、九取、十有、十一生、十二老死
也。）

<xa>聲聞法界</xa>
<pb n="553"/>
　　聲聞者，謂聞佛聲教，依四諦法而修證真空，是名聲聞法界。（四諦者，苦諦、集諦、
滅諦、道諦也。）

<xa>天法界</xa>
　　天者，天然自然，樂勝身勝，清淨光明，世間無比。三界共有二十八天。因修上品十善
，兼修禪定，感報而生，是名天法界。（二十八天者，欲界有六天：四天王天、忉利天、夜
摩天、兜率天、化樂天、他化自在天也。色界有十八天：初禪有三天，梵眾天、梵輔天、大
梵天；二禪有三天，少光天、無量光天、光音天；三禪有三天，少淨天、無量淨天、徧淨天
；四禪有九天，無雲天、福生天、廣果天、無想天、無煩天、無熱天、善見天、善現天、色
究竟天也。無色界有四天：空處天、識處天、無所有處天、非非想處天也。十善者，不殺、
不盜、不邪婬、不妄語、不兩舌、不惡口、不綺語、不貪、不嗔、不邪見也。謂之上品者，
以作善時，於欲作正作，作已三時之中，心俱不悔也。）

<xa>人法界</xa>
　　人者，忍也。於世違順之境，皆能安忍也。謂人生於四洲之中，能行仁義禮智信之五常
，能持不殺、不盜、不邪婬、不妄語、不飲酒之五戒，具修中品十善，感報而生，是名人法
界。（四洲者，東弗於逮、南閻浮提、西瞿耶尼、北郁單越也。中品者，謂於作善已後，起
少悔之心也。）

<xa>阿修羅法界</xa>
　　梵語阿修羅，華言非天。淨名疏云：此神果報最勝，鄰次諸天，而非天也。在因之時，
懷猜忌心，雖行五常，欲勝他故，作下品十善，感報而生，是名阿修羅法界。（下品者，謂
於作善之時，即生悔心也。）

<xa>鬼法界</xa>
　　謂此鬼類，遍於諸趣。有福德者作山林冢廟神，無福德者居不淨處，不得飲食，受苦無
量。在因之時，諂誑心意，作下品五逆十惡，感報而生，是名鬼法界。（下品者，謂作惡之
時，即能悔也。五逆者，弒父、弒母、弒阿羅漢、破和合僧、出佛身血也。十惡者，一殺生
、二偷盜、三邪婬、四妄語、五兩舌、六惡口、七綺語、八貪、九嗔、十邪見也。）

<pb n="554"/>
<xa>畜生法界</xa>
　　畜生者，亦云旁生。此類遍在諸處，披毛戴角，鱗甲羽毛，四足多足，有足無足，水陸
空行，互相吞啖，受苦無窮。宿由愚癡貪慾，作中品五逆十惡，感報而生，是名畜生法界。
（旁生者，謂其身形橫生也。中品者，謂作惡已後，起少悔心也。）

<xa>地獄法界</xa>
　　地獄者，在地之下也。謂八寒、八熱等獄，其中眾生，受苦無窮，經劫無量。因作上品
五逆十惡重罪，感報而生，是名地獄法界。（八寒者，頞浮陀獄、泥賴浮陀獄、阿吒吒獄、
阿波波獄、嘔喉獄、郁波羅獄、波頭摩獄、芬陀利獄也。八熱者，想獄、黑繩獄、堆壓獄、
叫喚獄、大叫喚獄、燒炙獄、大燒炙獄、無間獄也。劫，梵語具雲劫波，華言分別時節。上
品者，謂人作惡，於欲作、正作、作已，三時之中，俱不能悔也。）

<xa>信心具足</xa>
　　謂修菩薩行，鬚髮起圓常正信之心，信一切法皆是佛法，一切眾生皆有佛性。如經所云
：深信十方諸佛，方便示現；一切眾生及一闡提，悉有佛性。亦信如來永無生老病死，乃至
信於如來畢竟不入涅槃之類，是名信心具足。（闡提，梵語具雲一闡提，華言信不具。）

<xa>淨戒具足</xa>
　　謂修菩薩行，當須身心清淨，受持禁戒，專為成就佛果菩提。如經所說，清淨持戒，而
不為戒，不為利養，乃至不為聲聞、辟支佛，唯為最上第一義故，護持禁戒，是名淨戒具足
。（梵語菩提，華言道。辟支，梵語具雲辟支迦羅，華言緣覺。）

<xa>親近善知識</xa>
　　為修菩薩行，當遠離諸惡邪見，親近善友知識。如經所云：若有能說、信戒、多聞、佈
施、智慧，令人受行，即須親近恭敬供養，是名親近善知識。

<xa>樂於寂靜</xa>
　　謂修菩薩行，即當離諸喧鬧，澄神息慮，以求佛道。如經所說，身心寂靜，觀察諸法甚
深境界，是名樂於寂靜。

<pb n="555"/>
<xa>精進</xa>
　　謂修菩薩行，即當一心勇猛，安住止觀，毋令退失。如經所說，係心觀於真諦，設使頭
上火然，終不放捨，是名精進。（止觀者，謂止息散亂，觀照昏沉也。真諦者，謂諦審諸法
皆即真空也。）

<xa>念具足</xa>
　　謂修菩薩行，即當存心三寶，思惟實理，不忘戒施。如經所說，念佛、念法、念僧、念
戒、念天、念捨，是名念具足。

<xa>軟語</xa>
　　謂修菩薩行，當清淨口業，發言誠諦，調柔和美，離諸諂誑。如經所說，實語妙語，先
意問訊，時語真語等，是名軟語。

<xa>護法</xa>
　　謂修菩薩行，即當弘持正法，宣說妙義，展轉流佈，不斷佛種。如經所說，愛樂正法，
常樂演說，讀誦書寫，思惟其義，廣宣敷揚，令其流佈之類，是名護法。

<xa>供給同行</xa>
　　謂修菩薩行，凡同事者，有所不足，即當推己之有，以濟其無，使得安心成辦道業，而
無馳求之患。如經所說，若見同學同戒，有所乏少，轉從他乞，所謂薰缽，染衣，瞻病，所
須衣服飲食臥具房舍而供給之，是名供給同行。

<xa>具足智慧</xa>
　　謂修菩薩行，常以妙觀之智，觀察一切諸法，悉皆明瞭，通達無礙。如經所說，觀於如
來常樂我淨，一切眾生悉有佛性，乃至觀法二相，所謂空不空、常無常、樂無樂、我無我、
淨不淨之類，是名具足智慧。（常樂我淨者，謂不遷不變名常，離生死苦名樂，八大自在名
我，離諸惑染名淨，即佛之四德也。）

<xa>得不驚怖</xa>
　　謂菩薩以勇猛精進，得最上乘，於諸法中無與等者；故能遊戲生死，不驚不怖，得大自
<pb n="556"/>
在，如師子王，於百獸中，莫能與等，遊行之處，無所驚怖也。

<xa>得無怯懼</xa>
　　謂菩薩具大智辯才，於一切諍論之時，無少怯懼，亦不矜勝；如師子王，聞彼野干諸惡
獸聲，終無怯懼也。（野干似狐而小，形色青黃，群行，夜鳴如狼聲。）

<xa>心無退屈</xa>
　　謂菩薩具大智辯才，勇猛精進之心，如金剛山，不可遷動。設於眾中有所諍論，其心勇
猛，終無退屈。如師子王，雖令近人，終無退避也。

<xa>如師子吼</xa>
　　謂菩薩為諸有情說大乘法，能令一切外道天魔，驚怖解散，如師子王，哮吼之時，能令
惡獸野干之屬，悉皆驚駭，馳走而去也。

<xa>得無所畏</xa>
　　謂菩薩具平等智，得大自在，於諸有情界中，威儀寂靜，得無所畏。如師子王，遊行諸
處，獨行絕侶，心無所畏也。

<xa>遊行園林</xa>
　　謂菩薩自性寂靜，智慧融通，常能遊戲無礙善法之林。如師子王，自性無畏，能現威勢
，游諸園林也。

<xa>依止岩窟</xa>
　　謂菩薩以禪定智慧，而為岩窟行住坐臥，依止其中。如師子王，常於高岩邃窟之中，而
為依止也。

<xa>得無所取</xa>
　　謂菩薩以勇猛精進之心，捨棄一切煩惱，永無所取。如師子王，棄捨所有藏積，悉無所
取也。

<pb n="557"/>
<xa>能破諸魔</xa>
　　謂菩薩成等正覺，坐於菩提道場，獨一無二，而能摧破諸魔軍眾。如師子王勇猛勢力，
而能懾伏諸惡獸也。

<xa>守護法苗</xa>
　　謂菩薩於諸示現之處，一切有情，所種善法之苗，悉為守護，不令邪魔外道之所損壞。
如師子王，所遊行處，一切惡獸無能親近於彼，而壞人之禾苗也。

<xa>廣大無邊</xa>
　　謂菩薩功德智慧，不可思議，莊嚴願行，無量無邊，譬如大地週徧十方，無有界限也。

<xa>存濟眾生</xa>
　　謂菩薩以廣大慈悲之心，徧行六度，於法界一切有情，悉能存濟，得所依止；凡有所需
，若法若財，悉如其意，隨時隨處，無有限礙。如地廣大，了無邊際，一切眾生，皆能容受
；隨其種性，各得依止，而能生長也。（六度者，一佈施、二持戒、三忍辱、四精進、五禪
定、六智慧也。）

<xa>恩不望報</xa>
　　謂菩薩以慈悲愍愛之心，利益一切有情。未了悟者令得了悟，未解脫者令得解脫。恩德
普被，而心不希報。譬如大地，生育萬物，而亦無所望報也。

<xa>普能容受</xa>
　　謂菩薩於諸佛所說之法，雖無量無邊，不可思議，悉能一心受持，無有遺失。譬如大地
，天降洪雨，無量無邊，悉能容受也。

<xa>眾生依止</xa>
　　謂菩薩能為一切有情作歸依處。凡所修習一切善法，乃至得入涅槃，皆以菩薩為之依止
。譬如大地，能為一切萬物之所依止也。（梵語涅槃，華言滅度。）

<xa>能生善種</xa>
<pb n="558"/>
　　謂菩薩以方便力，能令一切有情所有善根種子，皆因法雨而生。譬如大地，世間所有一
切種子，皆依於地而得生也。

<xa>如大寶器</xa>
　　謂菩薩以方便力，能令一切有情，修習一切功德善法之寶，隨其根器，皆因菩薩而得成
就。譬如大地，能為眾寶之器也。

<xa>能出眾藥</xa>
　　謂菩薩善巧說法，能除一切有情煩惱等病。譬如大地，出生一切眾妙之藥，可以療治一
切病也。

<xa>不可傾動</xa>
　　謂菩薩以禪定之力，安忍逆順二境，不生嗔愛，而於一切內外諸緣，莫能擾動。譬如大
地，萬古寧靜，不因他緣傾覆搖動也。

<xa>不驚不畏</xa>
　　謂菩薩以定慧之力，心恆寂靜，安住正理，或遇邪魔外道，用彼種種妖邪之術，故相侵
撓，乃至欲行傷害。菩薩晏然，無少驚畏；譬如大地，雖遇烈風雷電，崖傾海沸，而地自若
也。

<xa>身念處</xa>
　　身以積聚為義，謂積聚諸根而成身也。菩薩觀察所有身中，從我所起，諸不善法，皆悉
遠離；又當從頂至踵，徧觀其身，而悉無我。是身不淨，臭穢可惡。作是觀時，身中所起貪
愛諸欲，及計我想等執，悉不可得，則能成就一切善法，遠離一切惡法也。

<xa>受念處</xa>
　　受以領納為義，謂六根受六塵也。菩薩思惟所有諸受，皆悉是苦，愚人顛倒，計以為樂
；貪愛染著，不肯暫捨。菩薩自既勤行斷苦受已，復教他人亦如是觀。知受是苦，不生貪染
也。（六根者，眼根、耳根、鼻根、舌根、身根、意根也。六塵者，色塵、聲塵、香塵、味
塵、觸塵、法塵也。）
<pb n="559"/>

<xa>心念處</xa>
　　心亦以積聚為義，又慮知也，謂能積聚一切善惡之法，於一切法，復能思慮而覺知也。
菩薩思惟：心實無常，計執為常，無我謂我，不淨謂淨，是心動搖，如風如火，不得暫停。
一切法中，心為先導。心若調伏，即一切法，悉得調伏也。

<xa>法念處</xa>
　　法即意根所起之法，菩薩於貪瞋癡等諸不善法，如實了知過患，勤斷除已，即能於諸善
法，心生愛樂，住正念處，而於彼法，求所成辦，自能行已，復教他人亦如是而修也。

<xa>境界念處</xa>
　　謂菩薩於諸可意及不可意色聲香味觸諸境界中，觀察思惟，皆是虛假，不生貪恚；又作
是念，我今不應於此空法之中，而起貪恚。作是觀時，不為境壞，不著所得，自能行已，復
教他人亦如是而修也。

<xa>阿蘭若念處</xa>
　　梵語阿蘭若，或云阿練若，華言閑靜處。謂不作眾事名閑，無憒鬧處名靜；或翻無諍，
謂不與世諍也。菩薩修無諍行及寂靜行，即名為阿蘭若處。應當遠離不如理作意，於如理法
中，心生愛樂，增廣修習，自能行已，復教他人亦如是而修也。

<xa>教邑聚落念處</xa>
　　謂菩薩若入教邑聚落，常加精專行菩薩行，於諸博奕、酒肆、歡宴、歌舞，及餘一切非
應行處，即當遠離。是故菩薩不為聲色所惑、塵勞所染也。

<xa>名聞利養念處</xa>
　　謂菩薩道德既隆，名聞流佈，故人多歸向。當念所受利養等事，但為施主作福田故，而
乃受之。不可貪著，執為己有。隨其所得，即與眾共，不使有一毫矜吝之心也。

<xa>如來學門念處</xa>
　　謂菩薩思惟，過去、現在、未來三世諸佛，皆如是學，得成正覺，轉大法輪，入般涅槃
<pb n="560"/>
。我當起淨信心，尊敬勤修，亦復成就，與佛無異。（梵語般涅槃，華言滅度。）

<xa>斷諸煩惱念處</xa>
　　謂菩薩以正念故，而能了知，一切煩惱雜染等法，皆由六根為因，六塵為緣之所生起，
以了知故，而悉遠離，故得六根清淨，而無所染著也。

<xa>供養諸佛受生藏</xa>
　　謂菩薩願常恭敬供養一切諸佛，深信愛樂，修諸功德，無有猒足，即得生如來家，是名
供養諸佛受生藏。

<xa>發菩提心受生藏</xa>
　　梵語菩提，華言道。謂菩薩發無量菩提心，恆起大悲，救護眾生，攝化成就，即得生如
來家，是名發菩提心受生藏。

<xa>觀諸法門修行受生藏</xa>
　　謂菩薩觀察一切法門，修學普賢諸行願海，教化調伏一切眾生，即得生如來家，是名觀
諸法門修行受生藏。（普賢，菩薩名也。）

<xa>深心普照三界受生藏</xa>
　　謂菩薩具清淨增上深心，得如來菩提光明，普能照耀過現未來三世諸障礙山，即得生如
來家，是名深心普照三界受生藏。（障礙山者，喻眾生惑業高厚如山，不易動拔也。）

<xa>平等光明受生藏</xa>
　　謂菩薩成就諸佛法忍，光明平等，照耀一切世間，見者歡喜，咸蒙利益，即得生如來家
，是名平等光明受生藏。（諸佛法忍者，謂於諸佛之法，忍可而印證也。）

<xa>生如來家受生藏</xa>
　　謂菩薩生如來家，隨諸佛住，得甚深法門，具廣大行願，同佛善根共一體性，是名生如
來家受生藏。

<pb n="561"/>
<xa>佛力光明受生藏</xa>
　　謂菩薩生如來家，入佛智力，得大光明，游諸剎海，供養承事一切諸佛，是名佛力光明
受生藏。（剎，梵語具雲剎摩，華言土田。）

<xa>觀普智門受生藏</xa>
　　謂菩薩生如來家，住童真位，普能觀察一一智慧法門，盡無量劫，演菩薩行，是名觀普
智門受生藏。（童真位者，即十住中之第八位也。劫，梵語具雲劫波，華言分別時節。）

<xa>普現莊嚴受生藏</xa>
　　謂菩薩生如來家，能以種種莊嚴無量佛剎，化一切身，周流法界，成熟眾生，是名普現
莊嚴受生藏。

<xa>入如來地受生藏</xa>
　　謂菩薩生如來家，入如來所，受灌頂法，預在佛數，能知一切行，及知一切眾生隨順調
伏。是名入如來地受生藏。（灌頂法者，即十住中第十位菩薩之法也。）

<xa>覺了諸法</xa>
　　謂菩薩發大願心，誓欲了知無量無邊不可窮盡一切微妙法門，無有遺餘，故云覺了諸法
。

<xa>化度眾生</xa>
　　謂菩薩以無上涅槃之道，度脫十方無量無邊一切眾生，悉得出離諸趣，故云化度眾生。
（梵語涅槃，華言滅度。）

<xa>莊嚴世界</xa>
　　菩薩謂十方世界，無量無邊，不可窮盡；我當以諸佛國土最上莊嚴之具而莊嚴之，故云
莊嚴世界。

<xa>善根迴向</xa>
　　謂菩薩以種種修行善根，皆悉迴向無上佛果菩提，普及法界眾生，故云善根迴向。（梵
<pb n="562"/>
語菩提，華言道。）

<xa>奉事大師</xa>
　　大師即佛也，謂菩薩以所修善根功德，承事供養無量無邊一切諸佛，悉令週徧，無所闕
少，故云奉事大師。

<xa>實證諸法</xa>
　　謂菩薩於諸法實相之理，非實非虛，非有非無，悉皆真實證知，故云實證諸法。

<xa>廣行忍辱</xa>
　　謂菩薩或被眾生訶罵，或被楚撻，或截手足，或割耳鼻，或挑其目，或級其頭，如是一
切皆能忍受，無有嗔恨，故云廣行忍辱。

<xa>長時修行</xa>
　　菩薩謂未來世劫，無量無邊，不可窮盡；我當盡彼之劫，行菩薩道，教化眾生，永無疲
倦，故云長時修行。（劫，梵語具雲劫波，華言分別時節。）

<xa>自行滿足</xa>
　　謂菩薩建立妙行，以心為本，心體清淨，則能圓滿一切功德善根，具足無上大菩提道，
故云自行滿足。

<xa>令他願滿</xa>
　　謂菩薩自行既滿，慈悲之心轉更增上。故為求解脫者，說於涅槃之道，為求佛法者，說
於大乘之法，悉皆令其願心滿足，故云令他願滿。

<xa>命自在</xa>
　　謂菩薩得長壽慧命，經無量阿僧祇劫，住持世間，無有障礙，是名命自在。（梵語阿僧
祇劫，華言無數時。）

<xa>心自在</xa>
<pb n="563"/>
　　謂菩薩智慧方便，調伏自心，能入無量諸大三昧，遊戲神通，無有障礙，是名心自在。
（梵語三昧，華言正定。）

<xa>資具自在</xa>
　　資具即資生之具。謂菩薩能以無量珍寶、種種資具，嚴飾一切世界，清淨無礙，是名資
具自在。

<xa>業自在</xa>
　　謂菩薩能隨諸業，應時示現，受諸果報，無障無礙，是名業自在。

<xa>受生自在</xa>
　　謂菩薩隨其心念，能於諸世界中，示現受生，無障無礙，是名受生自在。

<xa>解自在</xa>
　　謂菩薩勝解成就，能現種種色身，演說妙法，無障無礙，是名解自在。

<xa>願自在</xa>
　　謂菩薩隨所願欲，於諸剎中，應時出現，成等正覺，無障無礙，是名願自在。（剎，梵
語具雲剎摩，華言土田。）

<xa>神力自在</xa>
　　謂菩薩神通廣大，威力難量，於世界中示現變化，無障無礙，是名神力自在。

<xa>法自在</xa>
　　謂菩薩得大辯才，於諸法中，廣能演說無邊法門，無障無礙，是名法自在。

<xa>智自在</xa>
　　謂菩薩具足智慧，於一念中，能現如來十力、無畏，成等正覺，無障無礙，是名智自在
。（十力者，知是處非處智力、知過現未來業報智力、知諸禪解脫三昧智力、知諸根勝劣智
力、知種種解智力、知種種界智力、知一切至處道智力、知天眼無礙智力、知宿命無漏智力
<pb n="564"/>
、知未斷習氣智力也。）

<xa>破無明暗</xa>
　　菩薩出現於世，以智慧之光，破除一切有情無明黑暗，如日行空，威光燀（昌善切）赫
，能令世間一切幽暗之處，悉得明朗也。

<xa>能覺悟有情</xa>
　　菩薩出現於世，以智慧方便，開導有情，咸使覺悟；如日行空，融和明麗，能令一切池
沼蓮華，悉得開敷也。

<xa>光耀十方</xa>
　　菩薩出現於世，以智慧光明，普照十方世界，一切有情，咸獲利益；如日行空，光耀十
方，一切萬物，無不蒙照也。

<xa>出現善法</xa>
　　菩薩出現於世，以智慧力，開示善法，化導有情，咸登正覺；如日行空，以大光明，普
照一切飛潛蠢動，咸遂其生也。

<xa>諸漏滅盡</xa>
　　漏即漏落，謂漏落生死也。菩薩以智慧力，所有一切煩惱，悉皆滅盡，則能永斷生死諸
漏；如日沒時，光明隱滅，則群動皆息也。

<xa>能作光明</xa>
　　菩薩出現於世，放智慧光明，說種種法，破除一切有情愚癡暗障；如日行空，放大光明
，破除幽暗，照臨萬象也。

<xa>映蔽外道</xa>
　　映，明相、照也；蔽，障也、蓋也。菩薩出現於世，凡所說法，莫不為令有情捨邪歸正
，則能映蔽外道諸邪異論；如日行空，赫然照臨，螢爝之光自然不現也。

<pb n="565"/>
<xa>能示高下</xa>
　　菩薩出現於世，於諸有情，若善若惡，無不攝受，令其瞻覲，示以正法；如日行空，照
臨萬物，若高若下，悉能顯示也。

<xa>發起善業</xa>
　　菩薩出現於世，方便開示，能令一切有情，發起善心，修行善業；如日出時，能令世人
各營生業也。

<xa>善人愛樂</xa>
　　菩薩出現於世，一切聰慧之人，知有利益，心生愛樂，唸唸皈依；其無智愚人及諸邪魔
外道，未免憎嫉；如日行空，內外明朗，凡諸善人，無不忻愛；至若盜賊等輩，為惡之人，
未免憎嫉也。

<xa>皆生歡喜</xa>
　　菩薩初出世時，令諸有情，悉得遠離煩惱，而生喜樂；如月初出，見者皆得清涼，心生
悅樂也。

<xa>眾所樂見</xa>
　　菩薩初出世時，諸根清淨，種子潔白，於諸威儀，無不具足，令諸有情，目睹心樂；如
月初出，皎潔圓明，見者無不愛樂也。

<xa>善法增長</xa>
　　菩薩從初發心，於一切善法，精進勤修，漸漸增長，乃至坐於道場，一切勝相，皆悉圓
滿，即智德成就也；如白分月，其光明增，至十五日，盛滿圓具矣。（從初一日至十五日，
名白分月。）

<xa>惡法損減</xa>
　　菩薩具出世智時，一切惡法，日減日損，乃至坐於道場，淨盡一切，無復遺餘，即斷德
成就也；如黑分月，其光明日減日損，至於晦日，一切不現也。（從十六日至三十日，名黑
分月。）
<pb n="566"/>

<xa>咸皆稱讚</xa>
　　菩薩初出世時，一切天人阿修羅等，咸悉稱讚；如月初出時，世間一切大小人民，咸悉
瞻仰，無不讚美也。（梵語阿修羅，華言無端正，又云非天。）

<xa>體相清淨</xa>
　　菩薩修遠離行，體相無染，清淨化生，非假父母遺體不淨所生；如月天子，勝業感果，
體相清淨，潔白無染也。

<xa>乘最上乘</xa>
　　最上即無上，乘猶車乘，有運載之義。是大乘菩薩所乘，名最上也。菩薩得最上乘，廣
為一切有情，轉大法輪，使其開悟，超出三界；如月天子，乘清淨輪，照四天下，令諸見者
，離暗得明也。（三界者，欲界、色界、無色界也。四天下即四洲，東弗於逮、南閻浮提、
西瞿耶尼、北郁單越也。）

<xa>常自莊嚴</xa>
　　菩薩所修勝妙功德，常自莊嚴，不假外飾；如月天子，本相清淨，常自莊嚴，不待澡沐
而光潔也。

<xa>遊戲法樂</xa>
　　法樂者，以法而自喜樂也。菩薩常所遊戲勝妙法樂，不染世間諸欲境界；如月天子，常
受天樂，而離夫翳染也。

<xa>具大神通</xa>
　　菩薩神通自在，威德無量，普令有情，離諸垢暗；如月天子，清淨圓明，具大神通，有
大威德，遍四天下，物無不照也。

<xa>得他信許</xa>
　　菩薩於一切善法悉能了悟，精進勤修，為諸佛、緣覺、聲聞及諸弟子信順許可；如海導
師，乃得國王宰輔，及一切人民悉皆信許。
<pb n="567"/>

<xa>為他所敬</xa>
　　菩薩以道行具足，乃得一切聲聞、緣覺及諸天、人、龍、鬼、夜叉、乾闥婆等，恭敬供
養；如海導師，得國王宰輔一切人民恭敬供養。（梵語夜叉，華言勇健。梵語乾闥婆，華言
香陰。）

<xa>善作指引</xa>
　　菩薩能於生死險難之中，為諸有情，方便指示引導，令出一切煩惱惡道，悉獲安隱；如
海導師，能於險難之中，為作指引，令其安隱。

<xa>為他依止</xa>
　　菩薩善巧方便，能為天人及諸外道而作依止，令其得出生死大海，險難惡道；如海導師
，為諸商眾、孤露困苦之人而作依止，令於險難之中，有所恃賴也。

<xa>能為濟命</xa>
　　菩薩能為耽著生死諸有情類，設以方便，令其發起菩提之心，續延智慧之命；如海導師
，能為世間人眾，凡有所須，皆悉供給，以濟其命也。（梵語菩提，華言道。）

<xa>善備資糧</xa>
　　菩薩善備福智諸行資糧，欲攝受廣多有情，發菩提心，積集善行，出離生死惡道，悉到
一切智城；如海導師，善備資糧，令諸商眾，出離險惡道路，到彼城邑，得安隱也。

<xa>富有財寶</xa>
　　菩薩欲止一切智城，故廣集諸佛無上最勝法寶之行，令諸有情，隨願咸獲得大饒富；如
海導師，隨所止處，富有財寶資生緣具等物，凡所匱乏，悉能周贍也。

<xa>希取無足</xa>
　　菩薩於聖法財，廣能積集，希求進取，心不自足；如海導師，於一切財寶，常生希取之
心，而未嘗自滿足也。

<pb n="568"/>
<xa>為作先導</xa>
　　菩薩於一切功德之法，善自增益，而能以誠實語，導引一切有情，出離生死苦海，而登
涅槃彼岸；如海導師，諳通水陸之路，能以軟愛之語，攝受諸商人眾，復能為之先導，凡所
指示之處，無不獲其利也。

<xa>善到一切智城</xa>
　　菩薩於一切法，無所不知，名到一切智城；智能破惑顯理，城能防惡禦敵，故菩薩積集
無量功德，具足殊勝力能，故得到一切智城；如海導師，具足力能，故得到彼城邑也。

<xa>流潤赴下</xa>
　　菩薩常行平等之慈，柔和善順，能以清淨法水，調熟眾生，溥得沾溉，令其一切善根，
悉皆增長。譬如大水徧行地中，流潤於下，一切萌檗，無不滋長也。

<xa>植善法種</xa>
　　植，種也。菩薩廣植一切菩提種子，常以定水灌溉，令得增長，而成妙果。譬如大地，
種植一切藥樹谷果，由水滋溉增長，然後繁茂而結實也。

<xa>信樂歡喜</xa>
　　菩薩自性信順三寶，樂求出世間法，心清淨故，即生歡喜，復能令他一切有情，亦皆信
樂，而生歡喜；譬如大水，自性流潤，復能潤物也。（三寶者，佛寶、法寶、僧寶也。）

<xa>壞煩惱根</xa>
　　菩薩以禪定之水，浸漬一切有情煩惱根種，悉令敗壞，無復續生；譬如大水，浸漬大地
，而草木諸根，悉皆壞爛也。

<xa>自體無雜清淨</xa>
　　菩薩為離貪瞋癡等雜染之法，守護諸根，悉令清淨；譬如大水，其源不雜，而本清淨也
。

<xa>息煩惱熱</xa>
<pb n="569"/>
　　菩薩以清涼法水，悉除一切有情煩惱炎熱逼迫之苦，譬如夏月，地極炎蒸，人亦煩熱，
得水除解，悉皆清涼也。

<xa>止欲渴愛</xa>
　　欲即五欲，渴愛者，於諸塵境而生愛著，如渴而思飲漿水也。菩薩因一切有情渴愛所逼
，即為開示，令於欲塵之境，不生愛著，譬猶清涼之水，能除一切焦渴之苦也。（五欲者，
色慾、聲欲、香欲、味欲、觸欲也。）

<xa>深廣無涯</xa>
　　菩薩由修一切善法，勝智積集，深廣無涯，諸魔外道，不能測其邊際；譬如大水，眾流
合會，既深且廣，孰能知其涯涘哉。

<xa>高下充滿</xa>
　　菩薩以大悲心，於一切有情，隨其根器高下，方便開示，悉使獲益，充溢滿足，而無損
惱；譬如大水，流注一切地方，隨其高下，悉能充足，而無所損害也。

<xa>息諸塵坌</xa>
　　（房吻切，又步寸切），坌，塵塕也。（塕，烏孔切，塵起貌）。菩薩以定慧之水，普
潤一切有情，令其去粗惡之習，而發柔軟之心，永息煩惱之塵，同入清淨之境；譬如大水流
潤，一切塵坌粗惡地方，悉使潤澤，而復清淨也。

<xa>離諸染污</xa>
　　菩薩修行，能以智慧觀察諸境，於一切法不生貪愛，雖處五濁生死流中，而不為生死過
失所染；譬如蓮華，出於水中，而不為淤泥所染也。（五濁者，劫濁、眾生濁、煩惱濁、見
濁、命濁也。）

<xa>不與惡俱</xa>
　　菩薩修行，唯欲滅一切惡，生一切善，於身口意守護清淨，不與纖毫之惡共俱；譬如蓮
華，雖微滴之水，而不停留也。

<pb n="570"/>
<xa>戒香充滿</xa>
　　菩薩修行，於諸戒律，堅持無犯，以戒能滅身口之惡，猶香能除糞穢之氣。故經云：戒
香芬馥，廣佈充滿，譬如蓮華開敷，妙香廣佈，遐邇皆聞也。

<xa>本體清淨</xa>
　　菩薩因持戒故，身心清淨，雖處五濁之中，而能無染無著；譬如蓮華，生時雖處淤泥濁
水之中，自然潔淨，而無所染也。

<xa>面相熙怡</xa>
　　熙，和樂貌；怡，喜悅也。菩薩心常禪悅，則面無顰蹙，諸相圓滿，見者悉皆歡喜；譬
如蓮華開時，令諸見者，心意快然而生喜悅也。

<xa>柔軟不澀</xa>
　　柔軟則隨順，不澀則無滯。謂菩薩修慈善之行，復於諸法無所滯礙，充於內則形於外，
故體常清淨，柔軟細妙，而不粗澀；譬如蓮華，體性柔軟，而復潤澤也。

<xa>見者皆吉</xa>
　　菩薩善行成就，形相美妙，凡所見者，咸獲吉祥；譬如蓮華，芬馥美妙，人或眼見，及
夢見者，皆吉祥也。

<xa>開敷具足</xa>
　　菩薩修行功成，智慧福德莊嚴具足；譬如蓮華開敷，而其華果具足也。

<xa>成熟清淨</xa>
　　菩薩修因既圓，妙果成熟，而慧光發現，能使一切有情見聞之者，咸得六根清淨；譬如
蓮華成熟，若眼睹其色，鼻聞其香，則諸根亦得清淨也。（六根者，眼根、耳根、鼻根、舌
根、身根、意根也。）

<xa>生已有想</xa>
　　菩薩初生之時，諸天人等，咸樂護持，以其必能修習善行，證菩提果；譬如蓮華初生之
<pb n="571"/>
時，雖未見花，凡諸人眾，咸生已有蓮華之想也。（梵語菩提，華言道。）

<xa>燒煩惱薪</xa>
　　智慧如火，煩惱如薪。菩薩以智慧觀察，滅除貪瞋癡等煩惱，淨盡無餘；譬如大火，能
燒大地草木諸類，淨盡無餘也。

<xa>成熟佛法</xa>
　　菩薩修行，以智慧觀察，成熟一切佛法，既已成熟，歷劫不壞；譬如火性之熱，能使依
地所生一切種子及諸藥等，悉能成熟也。（劫，梵語具雲劫波，華言分別時節。）

<xa>幹煩惱淤泥</xa>
　　若心著煩惱，性則昏昧而不明，猶身染淤泥，體則污穢而不潔，故名煩惱淤泥。菩薩修
行，能以智慧觀察，斷除煩惱之垢，複本明淨之性；譬如大火，能幹一切濕物及淤泥也。

<xa>如大火聚</xa>
　　謂諸有情，為煩惱所苦，有若寒病所逼。菩薩以智慧力，種種開示，令其離苦得樂；如
大火聚，人若向之，即得脫於寒逼之苦，而獲溫暖之樂也。

<xa>作光明照</xa>
　　菩薩修行，以智慧光明普照，令一切有情，於其昏暗未覺悟者，咸使覺悟；譬如有人於
雪山頂，然大火聚，光明徧照，則無幽而不燭也。

<xa>能使驚怖</xa>
　　菩薩有大智威德，光明烜赫，能令天魔外道，悉生驚怖，離彼地方，退伏遠去；譬如大
火，所有一切惡獸，皆生驚怖，離己窟穴，四散馳去也。

<xa>能作安慰</xa>
　　謂諸有情，昏迷不覺，沉淪諸趣，受苦無窮。菩薩乃能說法，種種安慰，令離煩惱之稠
林，趣菩提之正路；譬猶遠道之人，夜行曠野，迷失方所，心生恐怖；若見火聚，即詣其所
，心得安慰也。（梵語菩提，華言道。）
<pb n="572"/>

<xa>利與眾共</xa>
　　菩薩隨得利養受用資具，悉能與眾共之，若貴若賤，等無有異；譬如大火光明，普照一
切，無分彼此也。

<xa>人所供養</xa>
　　菩薩慈悲無量，化導亦廣，一切世間天、人、阿修羅等，皆悉奉事供養，如諸佛想；譬
如世間之火，諸婆羅門、剎帝利、民庶等，皆悉奉事也。（梵語婆羅門，華言淨行。梵語剎
帝利，華言田主。）

<xa>人不輕慢</xa>
　　謂菩薩於大乘中，雖初發心，能令世間天、人、阿修羅等，不敢輕慢，蓋天、人等，知
彼菩薩，不久當得無上佛果；譬如小火，人不敢輕，所謂星火雖微，亦能燎原，其可忽哉。

<xa>信心</xa>
　　謂心與理冥，決了無疑，妙信純真，恆住中道。經云：妙信常住，一切妄想滅盡無餘，
中道純真，名曰信心。

<xa>念心</xa>
　　謂真信明瞭過去未來劫中，出生入死，憶念無忘。經云：無數劫中，捨身受身，皆能憶
念，得無遺忘，名曰念心。（劫，梵語具雲劫波，華言分別時節。）

<xa>精進心</xa>
　　不雜曰精，無間名進。謂唯以念心，精明進趣真淨之地。經云：唯以精明進趣真淨，名
精進心。

<xa>慧心</xa>
　　善入佛法，造心分別為慧。謂精進之心，既已現前，則純真之慧，自然發顯。經云：心
精現前，純以智慧，名曰慧心。

<pb n="573"/>
<xa>定心</xa>
　　謂念慮皆忘，寂用無心，則慧性明徹，湛然不動。經云：週徧寂湛，寂妙常凝，名曰定
心。

<xa>不退心</xa>
　　謂定光顯發，慧心明徹，知道不遠，進修無懈。經云：定光發明，明性深入，唯進無退
，名不退心。

<xa>護法心</xa>
　　謂心進無退，則能保護任持一切佛法，而佛之氣分，與己相接。經云：心進安然，保持
不失，十方如來氣分交接，名護法心。

<xa>迴向心</xa>
　　回即回轉，向即趣向，謂以護法心微妙之力，感佛之光來照，又復回光以向於佛，猶如
雙鏡交照，光輝互現也。經云：覺明保持，能以妙力回佛慈光，向佛安住，名迴向心。

<xa>戒心</xa>
　　謂心迴向佛，則於淨戒，安住不失。經云：心光密回，獲佛常凝，無上妙淨，安住無為
，得無遺失，名曰戒心。

<xa>願心</xa>
　　謂由心住淨戒而得自在，故能徧游十方世界，化導眾生，隨其所願，悉皆滿足。經云：
住戒自在，能游十方，所去隨願，名曰願心。

<xa>發心住</xa>
　　謂由前十信，相躡進修，作真方便，顯發十住之心，此心真精，發本明耀，令彼十信之
用，於明耀中，遍互涉入，圓成一心之德。經云：以真方便，發此十心，心精發輝，十用涉
入，圓成一心，名發心住。（十用，即十信之用也。）

<xa>治地住</xa>
<pb n="574"/>
　　謂由前所發之心，淨如琉璃；所證之理，顯若精金。因此妙心，契於理地。經云：心中
發明，如淨琉璃，內現精金，以前妙心，履以成地，名治地住。（梵語琉璃，華言青色寶。
履，即治也，亦造入之義。）

<xa>修行住</xa>
　　修行者，起行造心也。謂前發心、治地二住之智，俱已明瞭；由明瞭故，遍修諸行，皆
無留礙。經云：心地涉知，俱得明瞭，游履十方，得無留礙，名修行住。（十方者，四方四
維上下也。）

<xa>生貴住</xa>
　　謂由前妙行，冥契妙理，將生佛家，為法王子。故曰生貴。經云：行與佛同，受佛氣分
；如中陰身，自求父母，陰信冥通，入如來種，名生貴住。（中陰者，謂現身已謝，後身未
生，於此之中，識未托胎之時也。）

<xa>方便具足住</xa>
　　謂由前妙行，既與佛同，則自行利他，善巧方便，具足不缺。經云：既游道胎，親奉覺
胤，如胎已成，人相不缺，名方便具足住。（道胎者，謂道果之胎，以喻菩薩之入聖道也。
覺胤者，覺即是佛，謂佛之胤嗣也。）

<xa>正心住</xa>
　　謂前行相，雖與佛同，心相有異，未名正心。至此，則心相不異，方名為正。經云：容
貌如佛，心相亦同，名正心住。

<xa>不退住</xa>
　　謂前心行二相，既與佛同，則佛身、佛心，二種合成，日以滋益，漸漸增長，唯進無退
。經云：身心合成，日益增長，名不退住。

<xa>童真住</xa>
　　體微曰童，謂其體雖微，已具佛十身靈妙之真相矣。經云：十身靈相，一時具足，名童
真住。（十身者，菩提身、願身、化身、力持身、相好莊嚴身、威勢身、意生身、福德身、
<pb n="575"/>
法身、智身也。）

<xa>法王子住</xa>
　　謂自發心至生貴，名入聖胎；自方便具足至童真，名長養聖胎；至此長養功成，名出聖
胎。既出胎已，則為佛之真子，而繼紹佛種也。經云：形成出胎，親為佛子，名法王子住。

<xa>灌頂住</xa>
　　謂表菩薩既成佛子，堪行佛事。佛以智水而灌其頂，猶如剎利、轉輪王之子受職，而父
王以大海水灌其頂也。經云：表以成人，如國大王，以諸國事，分委太子。彼剎利王世子長
成，陳列灌頂，名灌頂住。（剎利，梵語具雲剎帝利，華言田主。）

<xa>體妙</xa>
　　謂此山以四寶所成，其體勝妙。以喻菩薩由聞思修，解四法而為妙體也。（聞謂聞受佛
法，思謂思惟佛法，修謂修習佛法，解謂解了佛法。）

<xa>相妙</xa>
　　謂此山有八方四級，其相勝妙。以喻菩薩具足四德八聖之妙相也。（八方者，即東西南
北四維也。四級，猶四層也。四德，即常樂我淨也。八聖即八正道，謂正見、正思惟、正語
、正業、正命、正精進、正念、正定也。）

<xa>色妙</xa>
　　謂山之北金色，東銀色，南琉璃色，西水精色，一切草木鳥獸等物，隨所至處，則同其
色，自常不變。以喻菩薩四辯為色，令物所解皆同，而自智不變也。（四辯者，義辯、法辯
、辭辯、說辯也。）

<xa>德妙</xa>
　　謂此山八方猛風所吹，不能令動。以喻菩薩八法不能動也。（八法者，一利、二衰、三
毀、四譽、五稱、六譏、七苦、八樂也。）

<xa>眷屬妙</xa>
<pb n="576"/>
　　謂七金山七重圍繞，及七香水海海印旋流，猶如眷屬。以喻菩薩七支奉戒，如金山圍繞
；七識流轉，如海印旋流也。（海印者，大集經云：閻浮提一切眾生，身及與外色，大海中
皆有印像，故名海印。七支戒者，不殺生、不偷盜、不邪婬、不妄語、不綺語、不惡口、不
兩舌。七識即意識，謂意識流動不息也。）

<xa>依持妙</xa>
　　謂此山唯諸天及得神通者之所依止居住；以喻菩薩第一義天依持而住，可以神會，非有
情能升也。（第一義天，即第一義諦之理也。）

<xa>作業妙</xa>
　　謂此山不離本處，而鎮四洲，映蔽日月，而成晝夜。以喻菩薩不離本處，遍應十方，映
蔽佛日及菩薩月，而成涅槃生死晝夜也。（四洲，東弗於逮、南閻浮提、西瞿耶尼、北郁單
越也。日月於山腰旋轉，而成晝夜，故云映蔽日月也。梵語涅槃，華言滅度。晝夜者，涅槃
為晝，生死為夜也。）

<xa>生果妙</xa>
　　謂此山有波利質多羅樹，能利益天眾，而生妙果。以喻菩薩生教行果，而猶妙樹也。（
波利質多羅，華言圓生。謂枝葉四布，香氣週徧五十由旬，在山頂三十三天善法堂之東北，
諸天於樹下遊樂，故云利益天眾。）

<xa>為首妙</xa>
　　謂此山於世界成時，四洲之中，最為先成，是名為首妙。以喻菩薩，世界初成之時，先
出於世，為諸眾生現種種資具也。

<xa>堅固妙</xa>
　　謂此山於世界壞時，鐵圍等山悉皆滅壞，而此山壞最在後，名為堅固。以喻菩薩，若世
界將壞，最後滅度，為諸眾生而說上定，令免三災也。（上定，無色界定也。三災，風災、
水災、火災也。）

<xa>歡喜行</xa>
<pb n="577"/>
　　謂由前十住進修，功滿已成，佛子具佛妙德，能於十方剎土，隨順饒益眾生，自他俱喜
。經云：成佛子已，具足無量如來妙德，十方隨順，名歡喜行。（剎，梵語具雲剎摩，華言
土田。）

<xa>饒益行</xa>
　　謂善推妙德，饒益眾生，使得法利，不生猒想。經云：善能利益一切眾生，名饒益行。

<xa>無嗔恨行</xa>
　　謂嗔恨生於違拒，既能自覺，又能覺他；自他之利兼成，則嗔恨自無也。經云：自覺覺
他，得無違拒，名無嗔恨行。

<xa>無盡行</xa>
　　謂隨眾生之類，化現其身，轉化無窮，而益物無盡，豎遍三際，橫周十方，通達無礙。
經云：種類出生，窮未來際，三世平等，十方通達，名無盡行。（三際者，即過去、現在、
未來三世也。）

<xa>離癡亂行</xa>
　　謂妙智了達一切法門，雖各不同，悉皆歸於一理，而無差誤。經云：一切合同，種種法
門，得無差誤，名離癡亂行。

<xa>善現行</xa>
　　謂由無癡亂行，故能於同類中，顯現異相；於異相中，不見有異；同異圓融，互現自在
。經云：則於同中顯現群異，一一異相，各各見同，名善現行。

<xa>無著行</xa>
　　無著，即無礙之義也。謂由善現之行，充擴圓融，以滿空微塵，一一塵中，現十方界，
而塵相不壞；塵界交現，小大無礙。經云：現塵現界，不相留礙，名無著行。

<xa>尊重行</xa>
　　謂前無著行中，現塵現界，皆是般若觀照之力；然般若於六度中稱為第一，可謂至尊至
<pb n="578"/>
重矣。經云：種種現前，咸是第一波羅蜜多，名尊重行。（梵語般若，華言智慧。六度者，
一佈施、二持戒、三忍辱、四精進、五禪定、六智慧也。梵語波羅蜜多，華言到彼岸。）

<xa>善法行</xa>
　　謂於妙觀慧中，種種明現，以顯圓融之德。十方諸佛，莫不依此圓融而為法則。經云：
如是圓融，能成十方諸佛軌則，名善法行。

<xa>真實行</xa>
　　謂前圓融德相，一一皆是無為真實之性，然依性起修，則所修之行，無非真實矣。經云
：一一皆是清淨無漏，一真無為，性本然故，名真實行。

<xa>救一切眾生，離眾生相迴向</xa>
　　謂由前修十行，神通滿足，成就諸佛所行事已，又當修此迴向之行；然迴向之行，以悲
願之心為最，化度眾生，而無能度之相。回此無為之心，趣向寂滅之地。經云：當度眾生，
滅除度相；回無為心，向涅槃路，名救一切眾生，離眾生相迴向。（梵語涅槃，華言滅度。
）

<xa>不壞迴向</xa>
　　謂前離眾生相，則是可壞；今復壞前可壞，離於能離，則是不壞。壞即空；不壞即假。
空假不二，正顯中道，而歸趣於本覺矣。經云：壞其可壞，遠離諸離，名不壞迴向。（一念
無相謂之空，無法不具謂之假，不一不異謂之中。本覺者，謂一切眾生所具真如之性，本來
是覺也。）

<xa>等一切佛迴向</xa>
　　謂所向本覺之性，湛然常住，而能覺之智，齊於佛覺。經云：本覺湛然，覺齊佛覺，名
等一切佛迴向。

<xa>至一切處迴向</xa>
　　謂前能覺之智，無處不遍；既齊佛覺，則所證真如之理地，如佛不異。經云：精真發明
，地如佛地，名至一切處迴向。
<pb n="579"/>

<xa>無盡功德藏迴向</xa>
　　謂前至一切處是世界，等一切佛是如來；然如來則一切世界之如來，世界即一切如來之
世界；世界、如來，涉入無礙，功德無盡。經云：世界、如來，互相涉入，得無罣礙，名無
盡功德藏迴向。

<xa>隨順平等善根迴向</xa>
　　謂於諸佛理地，起萬行真因，顯證一乘寂滅之道。行從理起，故曰隨順平等；能生道果
，故曰善根。經云：於同佛地，地中各各生清淨因，依因發輝，取涅槃道，名隨順平等善根
迴向。

<xa>隨順等觀一切眾生迴向</xa>
　　謂既修真因，善根成就，則知十方眾生，皆我本性；性既平等，故能成就一切眾生善根
，無有遺失，亦無高下。經云：真根既成，十方眾生皆我本性，性圓成就，不失眾生，名隨
順等觀一切眾生迴向。

<xa>真如相迴向</xa>
　　離妄曰真，不異曰如。謂一切法，性本真如，不即不離，二俱無著，則真如相現。經云
：即一切法，離一切相，惟即與離，二無所著，名真如相迴向。

<xa>無縛解脫迴向</xa>
　　謂真如之相現前，則智慧明瞭，十界依正等法，互攝圓融，自在無礙。經云：真得所如
，十方無礙，名無縛解脫迴向。（十界者，佛界、菩薩界、緣覺界、聲聞界、天界、人界、
修羅界、餓鬼界、畜生界、地獄界也。依正者，依即所依之國土，正即十界能依之色身也。
）

<xa>法界無量迴向</xa>
　　謂所證性德真如之理，圓滿成就，含攝遍周，其量無外，十界差別之相，了不可得。經
云：性德圓成，法界量滅，名法界無量迴向。

<pb n="580"/>
<xa>歡喜地</xa>
　　謂菩薩智同佛智，理齊佛理，徹見大道，盡佛境界，而得法喜，登於初地。經云：於大
菩提，善得通達，覺通如來，盡佛境界，名歡喜地。（得法喜者，謂於證得之法而生喜樂也
。梵語菩提，華言道。）

<xa>離垢地</xa>
　　謂由盡佛境界，明瞭諸法異性而入於同，若見有同，即非離垢；同性亦滅，斯為離垢。
經云：異性入同，同性亦滅，名離垢地。

<xa>發光地</xa>
　　謂同異情見之垢既淨，則本覺之慧光明開發。經云：淨極明生，名發光地。（情見者，
謂依情分別之見也。）

<xa>焰慧地</xa>
　　謂慧明既極，則佛覺圓滿；覺滿則慧光發焰，如大火聚爍，破一切情見。經云：明極覺
滿，名焰慧地。

<xa>難勝地</xa>
　　謂由前焰慧爍破一切情見，其同異之相，皆不可得，即是諸佛境界，無有能勝。經云：
一切同異所不能至，名難勝地。

<xa>現前地</xa>
　　謂由前同異之相既不可得，則真如淨性明顯現前。經云：無為真如，性淨明露，名現前
地。

<xa>遠行地</xa>
　　謂真如之境，廣無邊際。雖真如現前，分證則局，若盡其際，方為極到。經云：盡真如
際，名遠行地。（分證者，謂菩薩於真如之理，分次第而證也。）

<xa>不動地</xa>
<pb n="581"/>
　　謂真如之理既盡其際，全得其體，則真常凝靜，無能動搖。經云：一真如心，名不動地
。

<xa>善慧地</xa>
　　謂既得真如之體，即發妙用，凡所照了，悉是真如。經云：發真如用，名善慧地。

<xa>法雲地</xa>
　　謂菩薩至此第十地，修行功滿，唯務化利眾生，大慈如雲，普能陰覆，雖施作利潤，而
本寂不動。經云：慈陰妙雲，覆涅槃海，名法雲地。（梵語涅槃，華言滅度；謂之海者，以
其深廣，無法而不容也。）

<xa>歡喜地斷障證真</xa>
　　謂菩薩見諸眾生，心墮邪見，皆成障礙，故發起大願慈心，而修捨行，於內身外財，無
所吝惜。由因感果，而登初地，心生歡喜，即斷異生性障，而證徧行真如，是名歡喜地斷障
證真。（異生性障者，性即凡夫之性，障即執著我、法，障於初地功德也。徧行真如者，謂
此真如，由人法二空所顯，無有一法而不在也。）

<xa>離垢地斷障證真</xa>
　　謂菩薩見諸眾生，造十惡業，心墮邪行，故發慈心，修十善業，遠離欲垢，捨念清淨，
即斷邪行之障，證最勝真如，是名離垢地斷障證真。（十惡者，一殺生、二偷盜、三邪婬、
四妄言、五綺語、六惡口、七兩舌、八貪、九嗔、十邪見也。十善者，不殺、不盜、不邪婬
、不妄言、不綺語、不惡口、不兩舌、不貪、不嗔、不邪見也。邪行障者，謂身口意誤犯禁
戒也。最勝真如者，謂此真如，具無邊德，於一切法最為勝也。）

<xa>發光地斷障證真</xa>
　　謂菩薩見諸眾生，迷惑昏闇，障諸善法皆無明瞭，故加功用行，發起深廣之心，如法修
行，智慧光發，即斷闇鈍之障，證勝流真如，是名發光地斷障證真。（闇鈍障者，謂忘失聞
思修三慧，照法不能顯現也。勝流真如者，謂此真如，流出教法，於餘教法極為勝也。）

<xa>焰慧地斷障證真</xa>
<pb n="582"/>
　　謂菩薩見諸眾生，墮於煩惱，故發大慈，具修三十七品道法，發起慧焰，即斷微細煩惱
現行障，證無攝受真如，是名焰慧地斷障證真。（三十七品道法者，觀身不淨、觀受是苦、
觀心無常、觀法無我，是四念處；已生惡令永斷，未生惡令不生，已生善令增長，未生善令
得生，是四正勤；欲如意足、念如意足、精進如意足、思惟如意足，是四如意足；信根、精
進根、念根、定根、慧根，是為五根；信力、精進力、念力、定力、慧力，是為五力；念覺
分、擇法覺分、精進覺分、喜覺分、除覺分、定覺分、捨覺分，是七覺分；正見、正思惟、
正語、正業、正命、正精進、正念、正定，是八正道。以上諸法，總為三十七品也。微細煩
惱現行者，謂無明微細之惑現起也。無攝受真如者，謂證此真如，無所繫屬也。）

<xa>難勝地斷障證真</xa>
　　謂菩薩見下乘人，滯有餘涅槃，樂獨善寂，故發慈心，修習平等加行，悟真俗二諦無差
別智，無有能勝，即斷下乘涅槃障，證類無別真如，是名難勝地斷障證真。（下乘者，即聲
聞乘、緣覺乘也。梵語涅槃，華言滅度。言有餘涅槃者，謂見、思二惑斷盡，尚餘色身未滅
也。真諦者，謂於一切法諦審真空，無法可得也。俗諦者，謂於一切法諦審法法宛然也。無
差別智，即平等之智也。類無差別真如者，謂生死涅槃，其類平等，無有差別也。）

<xa>現前地斷障證真</xa>
　　謂菩薩見諸眾生，墮於生死，發大悲心，加修平等利生之行，智慧現前，即斷粗相現行
障，證無染淨真如，是名現前地斷障證真。（粗相者，謂於四諦中，執苦集為染，執道滅為
淨也。無染淨真如者，謂此真如，本性無染，亦不可言後方淨也。）

<xa>遠行地斷障證真</xa>
　　謂菩薩誓願度生，發慈悲心，加修一切菩提分法，悟空無相無願三昧，即斷細相現行障
，證法無別真如，是名遠行地斷障證真。（梵語菩提，華言道。言菩提分法者，即三十七品
之分也。空者，謂一切法皆空也。無相者，謂不見世間男女一異等相也。無願者，謂於三界
無所願求也。梵語三昧，華言正定。細相現行者，謂於一切法執有緣生及執無相也。法無別
真如者，謂了種種教法，同一真如，無別相也。）

<xa>不動地斷障證真</xa>
　　謂菩薩不捨度生，加修清淨道行，離心意識，得無生法忍；一切煩惱所不能動，即斷無
<pb n="583"/>
相中作加行障，證不增減真如，是名不動地斷障證真。（心意識者，入楞伽經云：心能積聚
業，意能廣積集，了別故名識，秖是一心，有三差別。無生法忍者，謂一切諸法，性本不生
，而於此法忍可印證也。無相中作加行者，無相即指上第七地，謂於無相中加功用行也，不
增減真如者，謂此真如，不隨淨染有增減也。）

<xa>善慧地斷障證真</xa>
　　謂菩薩以無量智，觀察眾生境界，皆如實知，得無礙智慧，遍說諸法，普令獲益，即斷
利他門中不欲行障，證智自在真如，是名善慧地斷障證真。（不欲行者，謂第八地於無相中
捨離功用也。智自在真如者，謂得此真如已，於四無礙智得自在也。）

<xa>法雲地斷障證真</xa>
　　謂菩薩以無量智慧，觀察覺了，三昧現前，得大法故，以法身為雲，普週一切眾生，具
足自在，即斷諸法中不得自在障，證業自在真如，是名法雲地斷障證真。（業自在真如者，
謂一切業惑，悉得解脫，而與真如之理相應也。）

<xa>歡喜地寄人乘</xa>
　　謂初地菩薩，明修佈施之行，而復示現生於世間，以作人王。故云歡喜地寄人乘。

<xa>離垢地寄欲界天乘</xa>
　　謂二地菩薩，明修十善之行，而復示現生於欲界天上，以作天王。故云離垢地寄欲界天
乘。（十善者，不殺、不盜、不邪婬、不妄言、不綺語、不惡口、不兩舌、不貪、不嗔、不
邪見也。）

<xa>發光地寄色界無色界天乘</xa>
　　謂三地菩薩，明修八禪定行，同於色界四禪，無色界四空處，故云發光地寄色無色界天
乘。（八禪定者，色界、無色界各四禪定也。四禪者，初禪、二禪、三禪、四禪也。四空者
，即空處、識處、無所有處、非非想處也。）

<xa>焰慧地寄須陀洹乘</xa>
　　梵語須陀洹，華言預流。謂四地菩薩初斷俱生身見，觀於道品，同於初果須陀洹，故云
<pb n="584"/>
焰慧地寄須陀洹乘。（俱生身見者，謂見惑與形俱生，即初托胎之時也。道品即三十七道品
也。）

<xa>難勝地寄阿羅漢乘</xa>
　　梵語阿羅漢，華言無學，亦云無生。謂五地菩薩，觀於四諦之行既終，同於四果阿羅漢
，故云難勝地寄阿羅漢乘。（四諦者，苦諦、集諦、滅諦、道諦也。）

<xa>現前地寄緣覺乘</xa>
　　緣覺者由觀因緣而覺悟真空也。謂六地菩薩觀於十二因緣生滅之行，同於緣覺，故云現
前地寄緣覺乘。（十二因緣者，一無明、二行、三識、四名色、五六入、六觸、七受、八愛
、九取、十有、十一生、十二老死也。）

<xa>遠行地寄菩薩乘</xa>
　　菩薩，梵語具雲菩提薩埵，華言覺有情。謂七地菩薩，明修菩提分法之行，方便涉有，
不捨度生，同於菩薩，故云遠行地寄菩薩乘。（梵語菩提，華言道。言菩提分者，即三十七
道品之分也。涉有者，有即因果不亡之義，謂菩薩涉入三界，化諸眾生也。）

<xa>不動地寄顯一乘</xa>
　　一乘者即佛乘也。謂八地菩薩具證阿含德，及不住道而捨所修之行，契合實理，離相離
言，超於世、出世間，是一乘法，故云不動地寄顯一乘。（梵語阿含，華言無比。）

<xa>善慧地寄顯一乘</xa>
　　謂九地菩薩，以無量智，觀察無邊境界，說法教化眾生，超於世、出世間，是一乘法，
故云善慧地寄顯一乘。

<xa>法雲地寄顯一乘</xa>
　　謂十地菩薩，以法身為雲，普覆眾生，觀察覺了，受勝職位，意業自在，超於世、出世
間，是一乘法，故云法雲地寄顯一乘。（勝職位，即佛之位也。）

<xa>閻浮提王</xa>
<pb n="585"/>
　　梵語閻浮提，華言勝金洲。謂歡喜地菩薩，修行初地法門，成大功德，多作閻浮提王，
掌護正法，諸所作業，念佛法僧，能大惠施周給孤露，以法化世一切眾生，令修善行，統領
閻浮，故云閻浮提王。

<xa>轉輪聖王</xa>
　　謂離垢地菩薩，修行二地法門，成就功德，多作轉輪聖王，為大法主，王四天下，有自
在力，能除眾生破戒之垢，以善方便，令其安住十善道中；為大施主，週徧給濟，諸所作業
，念佛法僧；在大眾中，為首為勝；受金輪寶，統領四洲，故云轉輪聖王。（四天下者，東
弗於逮、南閻浮提、西瞿耶尼、北郁單越，即四洲也。十善者，不殺、不盜、不邪婬、不妄
語、不兩舌、不惡口、不綺語、不貪、不嗔、不邪見也。）

<xa>忉利天王</xa>
　　梵語忉利，華言三十三，即帝釋天主，居須彌山頂。謂發光地菩薩，修行三地法門，成
大功德，多作三十三天之主。以大方便，化諸眾生，及諸天眾，捨離貪慾，住於善道，故云
忉利天王。（帝釋，梵語釋提桓因，華言能天主；言帝釋者，華梵雙舉也。梵語須彌，華言
妙高。）

<xa>夜摩天王</xa>
　　梵語夜摩，華言時分。以其時時唱快樂故也。謂焰慧地菩薩，修行四地法門，具大功德
，多作夜摩天王。以善方便，除眾生惑，令住正見，諸所作業，念佛法僧；統領天眾，隨所
應度，不失於時，故云夜摩天王。

<xa>兜率陀天王</xa>
　　梵語兜率陀，華言知足。以其於五欲塵境，能知足故也。謂難勝地菩薩，修行五地法門
，集諸功德，多作兜率陀天王。能伏一切外道邪見，令諸眾生，住實諦中，諸所作業，念佛
法僧，統領天眾，常令自他恆念知足，故云兜率陀天王。

<xa>善化天王</xa>
　　謂現前地菩薩，修行六地法門，成就功德，多作善化天王。所作自在，一切聲聞難問，
無能退屈，統領天眾，善能教化，令他除滅我慢之心，故云善化天王。
<pb n="586"/>

<xa>自在天王</xa>
　　謂遠行地菩薩，修行七地法門，具足菩提功德大願，多作自在天王。善為眾生說所證法
，令其得入，無有退轉；統領天眾，善行教化，皆得自在，故云自在天王。

<xa>大梵天王</xa>
　　梵，梵語具雲梵迦夷，華言淨身。謂不動地菩薩，修行八地法門，成大功德，多作第二
禪大梵天王，主千世界，能為聲聞、辟支佛等，善說諸義，普運慈心，放大光明，照千世界
，令諸眾生得大自在，故云大梵天王。（辟支，梵語具雲辟支迦羅，華言緣覺。）

<xa>大梵天王</xa>
　　謂善慧地菩薩，修行九地法門，獲大神通，多作第三禪大梵天王，主二千世界，能為聲
聞、緣覺及菩薩眾，分別演說波羅蜜行，所有難問，無能屈者；身出光明，照二千界，除諸
昏暗，饒益眾生，故云大梵天王。（梵語波羅蜜，華言到彼岸。）

<xa>摩醯首羅天王</xa>
　　梵語摩醯首羅，華言大自在。謂法雲地菩薩，修行十地法門，具足眾德，多作第四禪摩
醯首羅天王，主三千世界；於法自在，能授聲聞、獨覺、一切菩薩，波羅蜜道，所有問難，
無能屈者；以自光明，能令眾生，身心清涼，皆得安隱，故云摩醯首羅天王。

<xa>雪山王</xa>
　　謂此山中，具諸藥草，能療眾病，取不可盡；以喻歡喜地菩薩，聖智法藥，用之無竭，
以破無明，超前行位，如雪山王也。

<xa>香山王</xa>
　　謂此山中，一切諸香，皆悉充滿；以喻離垢地菩薩，戒行威儀，功德妙香，遍熏一切，
如香山王也。

<xa>鞞陀梨山王</xa>
　　梵語鞞陀梨，華言種種持。謂此山純寶所成，持種種寶；以喻發光地菩薩，禪定神通，
<pb n="587"/>
解脫三昧諸法，可貴可寶，如鞞陀梨山王也。（梵語三昧，華言正定。）

<xa>神僊山王</xa>
　　謂此山中，多神僊所居；以喻焰慧地菩薩，超出世間，得大自在，如神僊山王也。

<xa>由乾陀山王</xa>
　　梵語由乾陀，華言持雙。謂此山純寶所成，諸夜叉王咸住其中；以喻難勝地菩薩，如意
神通，善巧自在，如由乾陀山王也。（梵語夜叉，華言勇健。）

<xa>馬耳山王</xa>
　　謂此山純寶所成，一切諸果，咸產其中；以喻現前地菩薩，從於理體，起諸妙用，化導
眾生，以證聲聞之果，如馬耳山王也。

<xa>尼民陀羅山王</xa>
　　梵語尼民陀羅，華言持邊。謂此山純寶所成，大力龍神咸在其中；以喻遠行地菩薩，方
便智慧，化諸有情，證緣覺果，如尼民陀羅山王也。

<xa>斫迦羅山王</xa>
　　梵語斫迦羅，華言輪圍。謂此山金剛輪圍，純寶所成，諸自在僊咸在其中；以喻不動地
菩薩，無功用道，得心自在，化菩薩眾，如斫迦羅山王也。（無功用道，即無功用行也，謂
菩薩順性而修，雖加功用行，而能離於行相也。）

<xa>計都末底山王</xa>
　　梵語計都末底，華言幢慧。謂此山純寶所成，大威德阿修羅王咸在其中；以喻善慧地菩
薩，善巧攝生，大力智行，如計都末底山王也。（梵語阿修羅，華言無端正。）

<xa>須彌盧山王</xa>
　　梵語須彌盧，華言妙高。謂此山純寶所成，大威德天咸在其中；以喻法雲地菩薩，具如
來力，成就無畏，以不共法，為眾宣說，問答無盡，如須彌盧山王也。（不共法者，謂如來
法，而與三乘之法迥別也。）
<pb n="588"/>

<xa>次第漸深</xa>
　　此喻歡喜地菩薩修行，入於智海，漸次而進，而能成就大願也。

<xa>不受死屍</xa>
　　此喻離垢地菩薩修行，入佛智海，獲功德清淨，離諸垢染也。

<xa>餘水入失本名</xa>
　　此喻發光地菩薩修行，入佛智海，獲平等功德，捨離世間一切假名也。

<xa>普同一味</xa>
　　此喻焰慧地菩薩修行，入佛智海，獲無差別功德，與佛如來同一體相也。

<xa>無量珍寶</xa>
　　此喻難勝地菩薩修行，入佛智海，獲廣大無量方便，利益眾生也。

<xa>無能至底</xa>
　　此喻現前地菩薩修行，入佛智海，獲甚深功德，利益眾生無窮盡也。

<xa>廣大無量</xa>
　　此喻遠行地菩薩修行，入佛智海，獲無量功德，以廣大覺慧，觀察諸法，無有窮盡也。

<xa>大身所居</xa>
　　大身即鯤鯨之類；此喻不動地菩薩修無功用行，入佛智海，獲住一切功征（編者註：『
征』疑是『德』），以無量身，現廣大莊嚴也。（無功用行者，謂雖加功用行，以順性而修
，而無功用之相也。）

<xa>潮不過限</xa>
　　此喻善慧地菩薩修行，入佛智海，獲護世功德，利於世間，隨機授法，不差根器也。（
護世者，謂救護世間也。）
<pb n="589"/>

<xa>普受大雨</xa>
　　此喻法雲地菩薩修行，入佛智海，獲護世功德，能受如來大法雲雨而無厭足也。

<xa>幹慧地</xa>
　　謂三乘之人，初居外凡位時，未得真空理水所潤，故名幹慧地。（三乘者，聲聞乘、緣
覺乘、菩薩乘也。外凡者，謂心居理外也。）

<xa>性地</xa>
　　謂三乘之人，居內凡位時，於無漏真空法性之理，頗有解心，故名性地。（內凡位者，
謂心居理內，而未證得也。無漏者，謂斷見、思之惑，而不漏落三界生死也。）

<xa>八人地</xa>
　　謂三乘之人，體達三界見惑本空，在無間三昧中，八忍具足。止觀云：人者，忍也，故
名八人地。（三界者，欲界、色界、無色界也。見惑者，謂意根對法塵而起分別也。梵語三
昧，華言正定。八忍者，苦法忍、苦類忍、集法忍、集類忍、滅法忍、滅類忍、道法忍、道
類忍也。）

<xa>見地</xa>
　　謂三乘之人，同見第一義、無生、四諦之理，故名見地。（第一義者，即真俗不二也。
無生者，謂了一切法皆無生也。四諦者，苦諦、集諦、滅諦、道諦也。）

<xa>薄地</xa>
　　謂三乘之人，斷欲界六品思惑，欲惑稍輕，得真諦理，故名薄地。（六品者，謂欲界思
惑分為九品，此即前之六品也。思惑者，謂眼等五根對色等五塵而起貪愛也。）

<xa>離欲地</xa>
　　謂三乘之人，斷欲界下三品思惑盡，即離欲界生死，故名離欲地。（下三品者，即九品
中後之三品也。）

<pb n="590"/>
<xa>已辦地</xa>
　　謂三乘之人，斷色界、無色界思惑盡，發真無漏，智斷功畢，故名已辦地。（無漏，謂
不漏落三界生死也。言真無漏者，謂第四阿羅漢果之所證也。若前初果須陀洹等雖證，而生
死猶未能盡，未得名真也。智斷功畢者，智即破惑之智慧，斷即所斷之惑業，因此之智，而
畢斷惑之功也。）

<xa>辟支佛地</xa>
　　辟支，梵語具雲辟支迦羅，華言緣覺。謂緣覺之人，發真無漏，功德力大，福慧深利，
以能侵除見、思習氣，故名辟支佛地。（侵除者，謂侵入習氣之內，而除斷之也。見、思習
氣者，謂見、思惑餘習之氣分也。）

<xa>菩薩地</xa>
　　菩薩，梵語具雲菩提薩埵，華言覺有情。謂菩薩從空入假，深觀真俗二諦，進斷見、思
習氣與塵沙惑，得法眼淨，成道種智，故名菩薩地。（從空入假者，謂菩薩從涅槃空，出生
死假，而化眾生，示同生死，故名假也。真諦者，亡泯一切法也；俗諦者，建立一切法也。
塵沙惑者，謂眾生見、思之惑，種類數多，如塵若沙也。法眼淨者，謂菩薩之眼，觀一切法
而無染礙也。道種智者，謂菩薩化他，以一切道，起眾生一切善種也。）

<xa>佛地</xa>
　　佛，梵語具雲佛陀，華言覺。謂佛有大功德力，資利智慧，而與一念相應，觀真諦究竟
，習氣亦究竟，覺果圓滿，故名佛地。（究竟，即畢盡之義也。）

<xa>摩訶迦葉，上行第一</xa>
　　梵語摩訶迦葉，華言大龜氏。其先代學道，靈龜負僊圖而應。從德命族，故名大龜氏。
能行頭陀上行，故稱上行第一。（梵語頭陀，華言抖擻。）

<xa>阿難陀，多聞第一</xa>
　　梵語阿難陀，華言慶喜。佛成道時，斛飯王遣使來白淨飯王言：貴弟生男，王聞歡喜，
語來使曰：是男當安名慶喜。後投佛出家，能持三藏之教，故稱多聞第一。（三藏者，經藏
、律藏、論藏也。）
<pb n="591"/>

<xa>舍利弗，智慧第一</xa>
　　梵語舍利弗，華言鶖子。其母眼如鶖鷺，從母立字，故名舍利弗。善解諸法，故稱智慧
第一。

<xa>須菩提，解空第一</xa>
　　梵語須菩提，華言善吉，亦云空生。其生之日，家室寶藏俱空，父母驚異，請相師佔，
云：此是吉相。因名善吉，又名空生。稟性慈善，不與物諍。及其出家，悟空得道，故稱解
空第一。

<xa>富樓那，說法第一</xa>
　　梵語富樓那，華言滿願。父於滿江禱梵天求子，正值江滿；又夢七寶器，滿中盛寶，入
於母懷，以遂父願，故名滿願。佛弟子中，善解說法，故稱說法第一。（七寶者，金、銀、
琉璃、玻璃、硨磲、碼瑙、赤真珠也。）

<xa>目犍連，神通第一</xa>
　　梵語目犍連，華言胡豆。上古僊人好食此物，乃以為姓。目犍連，即姓也，因姓立名，
故號目犍連。佛弟子中，得大神通，故稱神通第一。

<xa>迦旃延，論議第一</xa>
　　梵語迦旃延，華言不空。羅什師云：南天竺婆羅門姓也。善解論議，故稱論議第一。（
梵語婆羅門，華言淨行。）

<xa>阿那律，天眼第一</xa>
　　梵語阿那律，華言無滅。昔因施食，得生人天中受樂，至今不滅，名無滅。是佛從弟，
獲天眼通，故稱天眼第一。

<xa>優波離，持戒第一</xa>
　　梵語優波離，華言上首，或云近執。佛為太子時，曾為親近執事之臣。出家持律，為眾
紀綱，故稱持戒第一。
<pb n="592"/>

<xa>羅睺羅，密行第一</xa>
　　梵語羅睺羅，華言宮生。是佛親子。佛出家時，以手指其妃腹，因而有娠。佛已出家，
在宮而生，因名宮生。佛弟子中能行密行，故稱密行第一。（密行者，微密之行，人所不能
知者也。）

<xa>善知法義</xa>
　　善知法義者，謂菩薩無礙之智，善知一切諸法句義差別也。

<xa>能廣宣說</xa>
　　能廣宣說者，謂菩薩能以智慧，廣為眾生，宣揚如來微妙之法也。

<xa>處眾無畏</xa>
　　處眾無畏者，謂菩薩處大眾會，善說法要，隨他問難，悉能酬答，而無所畏也。

<xa>無斷辯才</xa>
　　無斷辯才者，謂菩薩辯才無礙，說一切法，經無量劫，相續不斷也。（劫，梵語具雲劫
波，華言分別時節。）

<xa>巧方便說</xa>
　　巧方便說者，謂菩薩善巧方便，隨順機宜，說大說小，一切法門，令他通解也。

<xa>法隨法行</xa>
　　法隨法行者，謂菩薩說法，令一切眾生，如說而行，隨順無違，修諸勝行也。

<xa>威儀具足</xa>
　　威儀具足者，謂菩薩於行住坐臥四威儀中，有威可畏，有儀可則，無有缺犯也。

<xa>勇猛精進</xa>
　　勇猛精進者，謂菩薩發勇猛心，精進修習一切善法，化導眾生，無有退轉也。
<pb n="593"/>

<xa>身心無倦</xa>
　　身心無倦者，謂菩薩整肅身心，修諸勝行，常起慈心，攝化眾生，無有懈倦也。

<xa>成就忍力</xa>
　　成就忍力者，謂菩薩修習一切諸忍辱行，成就無生法忍之力也。（無生法忍者，謂一切
諸法，本來不生，於此法中，忍可印證也。）

<xa>翻譯</xa>
　　翻譯者，謂翻梵語而為華言也。又譯之為言，易也。以華夏之言，易彼梵語，俾大法以
流通，如摩騰初至於漢，譯四十二章經之類是也。

<xa>解義</xa>
　　解義者，謂善解如來所說諸經甚深法義也。蓋依解以立行，修行以契理，則可以弘大教
，可以證菩提，如佛弟子迦旃延善解契經是也。（梵語菩提，華言道。梵語迦旃延，華言不
空。）

<xa>習禪</xa>
　　禪，梵語具雲禪那，華言靜慮。謂人從無始以來，逐妄迷真，起惑造業，展轉沉溺；若
能息心靜慮，修習禪定，一旦慧光發生，則了妄顯真，返本還源也。

<xa>明律</xa>
　　明律者，謂明曉如來所制律法，防非止過，調練身口意之三業也。蓋修行之人，須深明
戒律，持犯之相，堅固守護，無毀無缺，則能止惡遷善，出離苦趣，而生善道也。

<xa>感通</xa>
　　感通者，謂神妙不測，感之斯應也。蓋修行之人，既證道果，內性明瞭，則無感而不通
。故智論云：通有四義：一身能飛行，二移遠能近，三彼沒此出，四一念即至。如唐之萬回
與元圭禪師者是也。（萬回兄戍安西，久無消息。母憂之。回即朝往，際晚而歸，持兄書至
，報雲平善；往覆萬里，故稱萬回。元圭禪師居嵩山時，嘗為嶽神授五戒，感嶽神，乞效神
<pb n="594"/>
力報謝，為移北岫樹木，植之東嶺，為屏障也。）

<xa>遺身</xa>
　　遺身者，謂重法亡軀，發勇猛心，奮精進力，務求佛道，故棄身若弗有。如世尊宿舍全
身而求半偈；神光參達磨，斷臂以求安心是也。（涅槃經云：佛昔作婆羅門時，於雪山修行
。釋提桓因化作羅剎，唱過去佛所說偈云：諸行無常，是生滅法。時婆羅門聞偈心喜，即曰
：汝說偈未備，請為說竟。羅剎曰：我饑不能說，若得汝嚿肉熱血食之，乃可為舉全偈。時
婆羅門許以身施。羅剎即說後半偈云：生滅滅已，寂滅為樂。婆羅門以所聞偈，遍書於石樹
上訖，於高木投身而下，以施羅剎也。傳燈錄云：達磨大師在少林時，神光晨夕參求其法，
師曰：諸佛妙道，曠劫精勤，豈小智輕心，欲冀真乘。光即取刀斷臂師前。師許之，為易名
惠可。可曰：我心未寧，乞師為安。師曰：將心來，與汝安。可曰：覓心了不可得。師曰：
為汝安心竟。）

<xa>誦讀</xa>
　　看文曰讀，背文曰誦。謂一大藏教佛祖至言，若讀誦受持者，可以滅罪生福；或因言悟
旨，而得心地開明，顯發智慧也。

<xa>護法</xa>
　　護法者，謂諸佛所說教法，弘護在人。故如來於靈山會上，付囑國王大臣，為法護衛。
然出家奉佛者，尤當勉力精進，作世舟航，渡諸淪溺，以護佛法，而令久住也。

<xa>興福</xa>
　　興福者，謂興造福利，事非一端。如來歷劫苦行，福慧兼修，稱兩足尊。此之十科，自
第八以前，多言修慧。至此第九，乃言修福。故修行之人，能從事於八福田，及寫經造像，
凡有利於物者，不憚艱辛，勉而行之，則福之所由興也。（八福田者，謂廣路、義井、建造
橋樑、治平險隘、孝養父母、恭敬三寶、給事病人、救濟貧窮、設無遮會也。）

<xa>雜科</xa>
　　雜者，不一也。謂前九科，各專一事；至此一科，則兼前九科進修之事，傍及世間經書
，治世語言，禮樂文章，制度典故，無不兼通也。
<pb n="595"/>

<xa>不種善根</xa>
　　謂諸有情，於宿世中，及現在世，不種菩提善根，惟作惡行，所以輪迴諸趣也。（梵語
菩提，華言道。）

<xa>未修福業</xa>
　　謂諸有情，於宿世中，及現在世，未曾修習佈施、持戒等福德之業，多諸惡行，所以輪
迴諸趣也。

<xa>雜染相續</xa>
　　謂諸有情，於宿世中，及現在世，為貪瞋癡等雜亂染污，相續不絕，由此惡行，所以輪
迴諸趣也。

<xa>隨惡友行</xa>
　　謂諸有情，於宿世中，及現在世，隨順惡友，習諸不善惡行，所以輪迴諸趣也。

<xa>不畏後世苦果</xa>
　　謂諸有情，於現在世，但造惡業，不畏未來生死苦報，由此惡行，所以輪迴諸趣也。

<xa>猛利貪慾</xa>
　　謂諸有情，不知世間諸欲，是眾苦之本，但勇猛貪求無有厭足。由此惡行，所以輪迴諸
趣也。

<xa>猛利瞋恚</xa>
　　謂諸有情，於世間一切違逆之境，不能安心忍受，而但忿怒瞋恚，不知止息。由此惡行
，所以輪迴諸趣也。

<xa>猛利愚癡</xa>
　　謂諸有情，於一切境，迷惑不了，起諸邪見，蔑裂正法。由此惡行，所以輪迴諸趣也。

<pb n="596"/>
<xa>其心迷亂</xa>
　　謂諸有情，心無所主，迷惑狂亂，縱身口意，作不善業。由此惡行，所以輪迴諸趣也。

<xa>守惡邪見</xa>
　　謂諸有情，不信如來正教，堅執外道邪見。由此惡行，所以輪迴諸趣也。

<xa>貴姓</xa>
　　貴姓者，謂勳戚尊貴，世稱閥（房越切）閱（欲雪切）之族也。（明其等曰閥，積其功
曰閱。）

<xa>位高</xa>
　　位高者，謂居卿相台輔，為百辟之長也。

<xa>大富</xa>
　　大富者，謂寶貨豐饒，所須具足也。

<xa>威猛</xa>
　　威猛者，謂威嚴厚重，人所敬畏也。

<xa>智深</xa>
　　智深者，謂智慮深遠，越格超群，所謀皆當也。

<xa>年耆</xa>
　　年耆者，謂齒高望重，為物儀表，人所尊仰也。

<xa>行淨</xa>
　　行淨者，謂持心律己，廉公潔白，所行如言，皆無玷也。

<xa>禮備</xa>
　　禮備者，謂威儀庠序，世所式瞻也。
<pb n="597"/>

<xa>上嘆</xa>
　　上嘆者，謂才德兼備，言行可則，為在上者所嘆服也。

<xa>下歸</xa>
　　下歸者，謂謙以處己，寬以御眾，為在下者所歸向也。

<xa>分減施</xa>
　　謂菩薩仁慈，好行惠施，若得美妙飲食，分與眾生，然後乃食。復念身中八萬屍蟲，依
我身住，願令普得充滿。於凡所受之物，悉亦如是，是名分減施。（菩薩，梵語具雲菩提薩
埵，華言覺有情。）

<xa>竭盡施</xa>
　　謂菩薩得上妙飲食，香華衣服，資生之具。或有人言：汝今所有，悉當與我。菩薩自念
，應為饒益諸眾生故，隨所有物，一切盡施；乃至身命，亦無所吝，是名竭盡施。

<xa>內施</xa>
　　謂菩薩年方少盛，端正美好，始受轉輪王位，七寶具足，王四天下。或有人言：我今衰
老，煢獨羸頓，若得王身手足血肉頭目骨髓，我命存活。菩薩念言：我後必死，今當施之，
以濟眾生，心無所悔，是名內施。（七寶者，金輪寶、白象寶、紺馬寶、神珠寶、玉女寶、
典財寶、主兵寶也。四天下者，東弗於逮、南閻浮提、西瞿耶尼、北郁單越也。）

<xa>外施</xa>
　　謂菩薩年盛色美，眾相圓滿，始受轉輪王位，七寶具足。或有人言：我今貧窶，惟願仁
慈，以施於我。菩薩念言：榮盛必衰，我今宜應隨彼之意，即便施之，而無所悔，是名外施
。

<xa>內外施</xa>
　　謂菩薩形相端正，處輪王位。或有人言：此輪王位，願捨與我，並及王身，為我臣僕。
菩薩念言：我身王位，悉是無常，即便施之，乃至以身恭勤作役，心無所悔，是名內外施。
<pb n="598"/>

<xa>一切施</xa>
　　謂菩薩身盛美妙，處輪王位，或有無量貧窮人言：大王垂慈，各隨所求。或乞國土，或
乞妻子，或乞手足血肉肝腦。菩薩心念：一切恩愛，會當別離，即以一切，悉皆施與，心無
悔恨，是名一切施。

<xa>過去施</xa>
　　謂菩薩聞過去諸佛菩薩，所有功德，不貪不著，見法如夢；但為教化，取著眾生，成熟
佛法，即為說之。觀過去法，都不可得，畢竟皆捨，是名過去施。

<xa>未來施</xa>
　　謂菩薩聞未來諸佛，所修之行，了達非有，不以己之善根，迴向於彼；亦不於彼，而退
己之善根，常勤修行，攝化眾生。觀未來法，皆不可得，畢竟皆捨，是名未來施。

<xa>現在施</xa>
　　謂菩薩聞四天王眾天、三十三天，乃至色究竟天王眾天，及聲聞、緣覺，具諸功德，聞
已不迷，但觀諸行如夢不實，不生貪著；但令眾生捨離惡趣，修行於道，成就佛法，是名現
在施。（四天王者，東方持國天王、南方增長天王、西方廣目天王、北方多聞天王也。三十
三天者，即欲界忉利天也。色究竟天者，即色界第十八天也。）

<xa>究竟施</xa>
　　謂菩薩見無量眾生，無眼耳鼻舌身手足，來至我所，告言：我身薄祐，諸根殘缺，惟願
仁慈，捨己所有。菩薩聞知，即便施與。假使經阿僧祇劫，不生悔惜。但念此身，危脆不堅
，應以施彼，願我成就清淨智身，是名究竟施。（梵語阿僧祇劫，華言無數時。）

<xa>降伏慳吝</xa>
　　謂修菩薩行者，若能佈施，則慳鄙吝惜之心，自然降伏，不復萌動矣。

<xa>捨心相續</xa>
　　謂修菩薩行者，行於佈施，財雖匱乏，而喜捨之心，無有間斷也。
<pb n="599"/>

<xa>同其資產</xa>
　　謂修菩薩行者，施心無量，觀諸眾生與己無異，所有財產，平等受用，無有彼此也。

<xa>生豪富家</xa>
　　謂修菩薩行者，於一切財物，常行惠施，心無吝惜；則當來果報，必生豪富之家，財寶
具足，受用無窮矣。

<xa>生處施心現前</xa>
　　謂修菩薩行者，此生既能行於佈施，則感後世，隨其所生之處，而他人施與之者，皆無
慳吝之心矣。

<xa>四眾愛樂</xa>
　　謂修菩薩行者，既能常懷惠施，無所慳嫉，則四眾之心，常生愛樂，而無嫌恨也。（四
眾者，比丘、比丘尼、優婆塞、優婆夷也。）

<xa>入眾不怯</xa>
　　謂修菩薩行者，既能佈施，而為四眾之所愛樂，故入大眾之中，自無畏怯之心也。

<xa>勝名流佈</xa>
　　謂修菩薩行者，能無所求而行佈施，則人多稱讚，勝妙名聞，流佈遐邇也。

<xa>手足柔軟</xa>
　　謂修菩薩行者，好行佈施，濟人缺乏，能感手足柔軟，相好圓滿之報也。

<xa>不離知識</xa>
　　謂修菩薩行者，自初發心行施以來，常得親近諸佛、菩薩、善知識等，獲聞法要，未嘗
遠離也。

<xa>普饒益戒</xa>
<pb n="600"/>
　　謂菩薩受持淨戒，廣為利益一切眾生也。

<xa>不受戒</xa>
　　謂菩薩不受外道諸戒，但自精進，奉持諸佛平等淨戒也。

<xa>不住戒</xa>
　　謂菩薩受持戒時，不求於彼欲界、色界、無色界受生而住也。

<xa>無悔恨戒</xa>
　　謂菩薩不作重罪，不行諂詐，不破淨行，安住正戒，心不悔恨也。

<xa>無違諍戒</xa>
　　謂菩薩於佛所制禁戒，心常持護，無所違犯；亦不斗諍，觸惱一切眾生；但願常生歡喜
，奉持於戒也。

<xa>不惱害戒</xa>
　　謂菩薩不學邪幻咒術，及造作方藥，惱害眾生。但為救護一切，而持於戒也。

<xa>不雜戒</xa>
　　謂菩薩不著邊見，不惑外道所計，但觀諸法緣起不實，一心專持出離生死之戒也。（邊
見者，謂外道於斷、常二見中，隨執一見也。外道所計者，謂計此身從梵天生，從微塵生之
類也。諸法緣起者，謂一切法，皆由眼等六根為因，色等六塵為緣而生也。）

<xa>不貪求戒</xa>
　　謂菩薩不現異相，彰己有德，起貪求心；但為滿足出離生死法故，而持於戒也。

<xa>無過失戒</xa>
　　謂菩薩不自貢高，言我持戒。見破戒人，亦不輕毀，令他愧恥。但一其心而持於戒也。

<xa>無毀犯戒</xa>
<pb n="601"/>
　　謂菩薩受持淨戒，無所毀犯，永斷十惡，具足十善；恆念眾生皆由顛倒毀犯於戒，我當
為說真實妙法，令離顛倒，成就菩提也。（十惡者，一殺生、二偷盜、三邪婬、四妄言、五
兩舌、六惡口、七綺語、八貪、九嗔、十邪見也。十善者，不殺、不盜、不邪婬、不妄言、
不綺語、不惡口、不兩舌、不貪、不嗔、不邪見也。梵語菩提，華言道。）

<xa>不殺戒</xa>
　　不殺戒者，謂慈心憐愍，不斷一切命也。經云：一切有命者，不得故殺；應起常住慈悲
心，孝順心，方便救護一切眾生；而反自恣心快意殺生者，是波羅夷罪。（梵語波羅夷，華
言極惡。）

<xa>不盜戒</xa>
　　不盜戒者，謂不攘竊他人一切財物也。經云：一針一草，不得故盜；應生佛性，孝順心
，慈悲心，常助一切人生福生樂，而反更盜人財物，是波羅夷罪。

<xa>不婬戒</xa>
　　不婬戒者，謂守禮自防，不應行欲事也。經云：應生孝順心，救度一切眾生，淨法與人
，而反更起一切人婬，不擇親屬，是波羅夷罪。

<xa>不妄語戒</xa>
　　不妄語戒者，謂言當誠實，不應虛妄誑他也。經云：應生正語、正見，亦生一切眾生正
語、正見；而反更起一切眾生邪語、邪見、邪業，是波羅夷罪。

<xa>不酤酒戒</xa>
　　不酤酒戒者，謂酒能昏神亂性，故不應酤也。經云：一切酒不得酤，是酒起罪因緣，菩
薩應生一切眾生明達之慧，而反更生一切眾生顛倒之心，是波羅夷罪。

<xa>不說過罪戒</xa>
　　不說過罪戒者，謂不應說他人好惡長短也。經云：聞外道惡人說佛法中非法非律，常生
慈心，教化是輩，令生善信，若反更自說他人罪過，是波羅夷罪。

<pb n="602"/>
<xa>不自讚毀他戒</xa>
　　不自讚毀他戒者，謂不自矜伐，不謗他人也。經云：若自揚己德，隱他人好事，令他人
受毀者，是波羅夷罪。

<xa>不慳戒</xa>
　　不慳戒者，謂心無鄙吝，悉捨所有也。經云：見一切貧窮人來乞者，隨人所須，一切給
與，而以噁心嗔心，乃至不施一錢一針一草；有求法者，不為說一句一偈一微塵許法，而反
更罵辱者，是波羅夷罪。

<xa>不嗔戒</xa>
　　不嗔戒者，謂不應生忿怒之心也。經云：應生一切眾生善根無諍之事，常生悲心，孝順
心，而反更於一切眾生中，以惡口罵辱，加以手打，及以刀仗，意猶不息；前人求悔，善言
懺謝，猶嗔不解者，是波羅夷罪。（前人，即被打之人也。）

<xa>不謗三寶戒</xa>
　　不謗三寶戒者，謂於佛法僧所，常當恭敬尊重，不應謗毀也。經云：見外道及以惡人，
一言謗佛音聲，如三百矛刺心，況口自謗，不生信心，孝順心，而反更助惡人，邪見人謗，
是波羅夷罪。

<xa>不缺戒</xa>
　　謂修行之人，毀犯淨戒，如器已缺，無所堪用。若能恆自守護，如愛明珠，則能攝一切
戒，是名不缺戒。

<xa>不破戒</xa>
　　謂修行之人，毀犯戒法，如器破裂，不堪為用。若能持護不犯，無有破損，是名不破戒
。

<xa>不穿戒</xa>
　　謂修行之人，毀犯戒法，如器穿漏，不堪受物。若能持護無毀，是名不穿戒。

<pb n="603"/>
<xa>不雜戒</xa>
　　謂修行之人，或毀定共戒，念破戒事，名之曰雜。若能護持不毀，慾念不起，是名不雜
戒。（定共戒者，即禪定與戒法相應也。）

<xa>隨道戒</xa>
　　謂聲聞初果須陀洹人，隨順諦理，能破見惑，無所分別，是名隨道戒。（梵語須陀洹，
華言預流。見惑者，謂意根對法塵而起分別也。）

<xa>無著戒</xa>
　　謂二乘之人，見真諦理，能成聖道，於諸思惑，無所染著，是名無著戒。（二乘者，聲
聞乘、緣覺乘也。思惑者，謂眼等五根對色等五塵而起貪愛也。）

<xa>自在戒</xa>
　　謂菩薩化他妙用，於諸世間，而得自在無礙，是名自在戒。

<xa>智所讚戒</xa>
　　謂菩薩於諸世界，化導眾生，為智者之所讚歎，是名智所讚戒。（智者，即諸佛也。）

<xa>隨定戒</xa>
　　謂菩薩隨首楞嚴定，現諸威儀，導利眾生。雖威儀變現，而任運常靜，是名隨定戒。（
梵語首楞嚴，華言健相分別。）

<xa>具足戒</xa>
　　謂菩薩持中道第一義諦戒，用中道慧，遍入諸法，無戒不備，是名具足戒。（第一義諦
者，謂中道實相之理，無二無別，諦審不虛也。）

<xa>不殺戒</xa>
　　謂常念有情，皆惜身命，應當憐愍，慎勿傷害，是名不殺戒。

<xa>不盜戒</xa>
<pb n="604"/>
　　謂物各有主，雖一針一草，亦不當攘竊，是名不盜戒。

<xa>不婬戒</xa>
　　謂清淨自守，不犯色慾，是名不婬戒。

<xa>不妄語戒</xa>
　　謂言說誠實，不以虛言誑他，是名不妄語戒。

<xa>不飲酒戒</xa>
　　謂酒能昏神亂性，增長愚癡，應當絕飲，是名不飲酒戒。

<xa>離高廣大床戒</xa>
　　謂所坐之床，高不過尺六，廣不過四尺，若過此量者，名高廣大床，則不當坐，是名離
高廣大床戒。

<xa>離花鬘等戒</xa>
　　謂不著花鬘瓔珞，不用香油塗身，是名離花鬘等戒。

<xa>離歌舞等戒</xa>
　　謂不自歌舞，亦不輒往觀聽歌舞，是名離歌舞等戒。

<xa>離金寶物戒</xa>
　　謂金銀錢寶，不當蓄積，亦不許手執，是名離金寶物戒。

<xa>離非食時戒</xa>
　　謂佛制午時為食時，若過午，則不當食，是名離非食時戒。

<xa>滿足智願</xa>
　　謂修菩薩行者，能持禁戒，則身心清淨，慧性明瞭，一切智行，一切誓願，無不滿足也
。
<pb n="605"/>

<xa>如佛所學</xa>
　　謂佛初修道時，以戒為本，而得證果。菩薩修行，若能堅持淨戒，是亦如佛之所學也。

<xa>智者不毀</xa>
　　謂修菩薩行者，戒行清淨，身口無過。凡有智之人，喜樂讚歎，而不毀訾也。

<xa>不退誓願</xa>
　　謂修菩薩行者，堅持淨戒，求證菩提，誓願弘深，勇猛精進，而不退轉也。

<xa>安住正行</xa>
　　謂修菩薩行者，堅持戒律，則身口意業悉皆清淨，而於正行安住而不捨也。

<xa>棄捨生死</xa>
　　謂修菩薩行者，受持淨戒，則無殺盜婬妄等業，而能出離生死，永脫輪迴之苦也。

<xa>慕樂涅槃</xa>
　　梵語涅槃，華言滅度。謂修菩薩行者，堅持戒律，絕諸妄想，故能厭惡生死之苦，而欣
慕涅槃之樂也。

<xa>得無纏心</xa>
　　謂修菩薩行者，戒德圓明，心體光潔，一切煩惱業緣，悉皆解脫而無纏縛之患也。

<xa>得勝三昧</xa>
　　梵語三昧，華言正定。謂修菩薩行者，持戒清淨，心不散亂，則得三昧成就，定性現前
，而超諸有漏也。

<xa>不乏信財</xa>
　　謂修菩薩行者，持守戒律，於諸佛法，具正信心，則能出生一切功德法財，而不匱乏也
。
<pb n="606"/>

<xa>不殺生</xa>
　　不殺生者，謂不害一切物命，即是止殺之善。既不殺已，當行放生之善也。

<xa>不偷盜</xa>
　　不偷盜者，謂不竊取他人財物，即是止盜之善。既不盜已，當行佈施之善也。

<xa>不邪婬</xa>
　　不邪婬者，謂不行邪淫慾事，即是止婬之善。既不邪婬，當行清淨梵行之善也。

<xa>不妄語</xa>
　　不妄語者，謂不起虛言，誑惑他人，即是止妄語之善。既不妄語，當行實語之善也。

<xa>不兩舌</xa>
　　不兩舌者，謂不向兩邊，說是談非，令他斗諍，即是止兩舌之善。既不兩舌，當行和合
利益之善也。

<xa>不惡口</xa>
　　不惡口者，謂不發粗獷惡言，罵辱他人，即是止惡口之善。既不惡口，當行柔和軟語之
善也。

<xa>不綺語</xa>
　　不綺語者，謂不莊飾華麗之言，令人樂聞，即是止綺語之善。既不綺語，當行質直正言
之善也。

<xa>不貪慾</xa>
　　不貪慾者，謂不貪著情慾塵境，即是止貪之善。既不貪慾，當行清淨梵行之善也。

<xa>不瞋恚</xa>
　　不瞋恚者，謂不生忿怒之心，嗔恨於人，即是止嗔之善。既不瞋恚，當行慈忍之善也。
<pb n="607"/>

<xa>不邪見</xa>
　　不邪見者，謂不偏邪異見，執非為是，即是止邪見之善。既不邪見，當行正信正見之善
也。

<xa>初一日</xa>
　　此日，四天王太子下降，按行人間，比校善惡。若念定光佛名號，則滅一切罪，增一切
福。（四天王者，東方持國天王、南方增長天王、西方廣目天王、北方多聞天王也。）

<xa>初八日</xa>
　　此日，摩醯首羅天王下降，按臨人間，觀察善惡。若念藥師琉璃光佛名號，則滅一切罪
，增一切福。（梵語摩醯首羅，華言大自在。）

<xa>十四日</xa>
　　此日，摩醯首羅天王下降，按臨人間，觀察善惡。若念賢劫千佛名號，則滅一切惡，生
一切善。（劫，梵語具雲劫波，華言分別時節。賢者，劫名；謂此劫中，多賢人也。）

<xa>十五日</xa>
　　此日，四天王太子下降，按臨人間，觀察善惡。若念阿彌陀佛名號，則滅生死罪，得寂
滅樂。（梵語阿彌陀，華言無量壽。）

<xa>十八日</xa>
　　此日，四天王太子使者下降，觀察人間，比校善惡。若念地藏菩薩名號，則滅除罪業，
增延福壽。

<xa>二十三日</xa>
　　此日，摩醯首羅天王下降，按察人間，比校善惡。若念大勢至菩薩名號，則增長福利，
滅除罪惡。

<xa>二十四日</xa>
<pb n="608"/>
　　此日，四天王太子下降，按行人間，觀察善惡。若念觀世音菩薩名號，則滅除眾苦，長
養諸善。

<xa>二十八日</xa>
　　此日，四天王使者下降，觀察人間，比校善惡。若念盧舍那佛名號，則滅煩惱罪，得智
慧樂。（梵語盧舍那，華言淨滿。）

<xa>二十九日</xa>
　　此日，摩醯首羅天王下降，親臨人間，比校善惡。若念藥王菩薩名號，則滅一切惡，生
一切善。

<xa>三十日</xa>
　　此日，四天王使者下降，按行人間，觀察善惡。若念釋迦牟尼佛名號，則增長福利，成
就菩提。（梵語菩提，華言道。）

<xa>戒忍</xa>
　　謂由觀色陰而不犯禁製，即得戒忍；以作無作戒體，皆是色攝故也。（作無作戒者，謂
初受戒時，有所作為，執守堅持，名為作也；持守既久，雖不作意，而任運無所毀犯，名無
作也。）

<xa>知見忍</xa>
　　謂由觀識陰，了知一切諸法邪正之見，皆從識心而生，即得知見忍，以了別識與此知見
相類故也。（了別識即意識，以識有分別之義故也。）

<xa>定忍</xa>
　　謂由觀想陰，不起亂思，即得定忍。以從顛倒妄想，能入於定故也。

<xa>慧忍</xa>
　　謂由觀受陰，無苦樂相，即得智慧忍。以分別諸法，皆悉空寂，智慧即生故也。

<pb n="609"/>
<xa>解脫忍</xa>
　　謂由觀行陰，無造作相，即得解脫忍，以行皆悉無常，無有結縛也。

<xa>空忍</xa>
　　謂由觀三界苦果，無有實體，即得空忍也。以生死苦諦，性本空寂故也。

<xa>無願忍</xa>
　　謂由觀三界苦因，皆悉空故；即得無願忍，以煩惱集諦性本清淨故也。

<xa>無相忍</xa>
　　謂由觀三界因果之法皆空，即得無相忍。以因果之相本空，無有故也。

<xa>無常忍</xa>
　　謂由觀俗諦之境，一切有為之法，悉皆虛幻，即得無常忍。以一切諸法，遷滅不停故也
。（俗諦者，謂建立一切法也。）

<xa>無生忍</xa>
　　謂由觀真諦之境，是無為法，諸念不生，即得無生忍。以真空之理，本無生滅故也。（
真諦者，謂泯絕一切法也。）

<xa>火不能燒</xa>
　　謂修菩薩行者，但為利益眾生，常懷慈忍之心，於一切違逆之境，了知身心自性本空，
悉無所惱，是以瞋恚之火，所不能燒也。

<xa>刀不能割</xa>
　　謂修菩薩行者，但為利益眾生，常懷慈忍之心，於一切橫逆之境，了知自身體性空寂，
悉無所畏，是以瞋恚利刀，所不能割也。

<xa>毒不能中</xa>
　　謂修菩薩行者，但為利益眾生，常懷慈忍之心，人或有所加害，了知身心本空，不以為
<pb n="610"/>
意，是以貪嗔毒藥，所不能中也。

<xa>水不能漂</xa>
　　謂修菩薩行者，但為利益眾生，常懷慈忍之心，於一切順情之境，了知諸法本空，悉無
所染，是以貪愛之水，所不能漂也。

<xa>為非人護</xa>
　　非人，即鬼神之類。謂修菩薩行者，但為利益眾生，常懷慈忍之心，於一切時處，鬼神
之類，悉皆護衛也。

<xa>身相莊嚴</xa>
　　謂修菩薩行者，但為利益眾生，常懷慈忍之心，愛念於人，是以能感色身相好莊嚴之報
也。

<xa>閉諸惡道</xa>
　　謂修菩薩行者，但為利益眾生，常懷慈忍之心，成就善法，是以惡道之門，自然閉而不
開也。

<xa>隨樂梵天</xa>
　　梵天，即色界初禪天也。謂修菩薩行者，慈忍具足，梵行無虧，故報盡命終，隨其意樂
，而得生於梵天也。

<xa>晝夜常安</xa>
　　謂修菩薩行者，常行慈忍之心，利益有情，而不惱害，故得身心寂靜，晝夜常安也。

<xa>不離喜樂</xa>
　　謂修菩薩行者，常懷慈忍之心，利益眾生，令其各獲安隱，是以自之身心，亦不離於喜
樂也。

<xa>他不折伏</xa>
<pb n="611"/>
　　謂菩薩慧解精勤，行業成就，則不為一切邪論妄計之所折伏也。

<xa>得佛所攝</xa>
　　謂菩薩於諸梵行，精進無怠，則為諸佛之所攝受而不捨也。

<xa>為非人護</xa>
　　非人，即鬼神之類。謂菩薩於諸梵行，精進無怠，於一切時處，鬼神之類，悉加衛護也
。

<xa>聞法不忘</xa>
　　謂菩薩於諸梵行，精進無怠，則於所聞之法，常能憶持，而不忘失也。

<xa>未聞能聞</xa>
　　謂菩薩於諸梵行，勇猛精進，樂法之心，無有厭足；則昔所未聞，今皆得聞也。

<xa>增長辯才</xa>
　　謂菩薩於諸梵行，精進無怠，則法義皆通，辯才增長，隨問隨答，皆無疑礙也。

<xa>得三昧性</xa>
　　梵語三昧，華言正定。謂菩薩於諸梵行，精進無怠，則身心寂靜，定性現前，不為世相
之所變遷也。

<xa>少病少惱</xa>
　　謂菩薩於諸梵行，精進無怠，雖晝夜不息，而善能調適身心，是以常得輕安，少病少惱
也。

<xa>得食能消</xa>
　　謂菩薩於諸梵行，精進無怠，而於飲食，不節不恣，是以食已即消，而無停滯之患也。

<xa>如優缽羅華</xa>
<pb n="612"/>
　　梵語優缽羅，華言青蓮華。以其出於淤泥而無染污，世人見之，即生希有之想。謂菩薩
於諸梵行，精進無怠，雖處生死，不為煩惱之所染著，猶如此華，見者亦生希有之心也。

<xa>安住儀式</xa>
　　謂菩薩習諸禪定，必須整肅威儀，一遵法式，行之既久，則諸根寂靜，正定現前，自然
安住，無所勉強，是為安住儀式。

<xa>行慈境界</xa>
　　謂菩薩習諸禪定，常存慈愛之心，而無傷殺之念。於諸眾生，悉令安隱，是為行慈境界
。

<xa>無煩惱</xa>
　　謂菩薩習諸禪定，諸根寂靜，則貪瞋癡等一切煩惱，自然不生，是為無煩惱。

<xa>守護諸根</xa>
　　謂菩薩習諸禪定，常當防衛眼等諸根，不為色等諸塵所動，是為守護諸根。

<xa>無食喜樂</xa>
　　謂菩薩習諸禪定，既得禪悅之味，以資道體；雖無飲食之奉，而自然欣豫，是為無食喜
樂。

<xa>遠離愛慾</xa>
　　謂菩薩修習禪定，寂默一心，不令散亂，則一切愛慾之境，悉無染著，是為遠離愛慾。

<xa>修禪不空</xa>
　　謂菩薩習諸禪定，而獲諸禪功德，雖證真空之理，而不墮於斷滅之空，是為修禪不空。

<xa>解脫魔罥</xa>
　　謂菩薩習諸禪定，則能遠離生死，一切魔網悉皆不能纏縛，是為解脫魔罥。

<pb n="613"/>
<xa>安住佛境</xa>
　　謂菩薩習諸禪定，開發無量智慧，通達甚深法義，於佛知見，自然明瞭，心心寂滅，住
持不動，是為安住佛境。

<xa>解脫成熟</xa>
　　謂菩薩習諸禪定，一切業惑，不能撓亂，行之既久，則無礙解脫，自然圓就，是為解脫
成熟。

<xa>令觀處明淨</xa>
　　謂修行之人，欲修禪定，先須調適飲食，不飢不飽；次須隨順時節，不先不後；又當整
肅威儀，無有懈怠。修此三行，用觀分明，則諸緣屏息，心常寂靜，安於禪定，是為觀處明
淨。

<xa>遍起觀諸根</xa>
　　謂坐禪之人，欲修禪定，當週徧觀察信等五根，不令消減，與定相應，心無懈怠，即得
遠離疑蓋等過，三昧現前，是為遍起觀諸根。（五根者，信根、進根、念根、定根、慧根也
。梵語三昧，華言正定。）

<xa>曉了於相</xa>
　　謂坐禪之人，欲修禪定，必當曉了意識想念之相，令其不急不寬，調適得中；則妄想不
生，禪定易入，是為曉了於相。

<xa>制令心調</xa>
　　謂坐禪之人，欲修禪定，當起精進，制伏其心，調停適中，勿使過度，增長亂意，則得
定相現前，三昧成就，是為制令心調。

<xa>折伏懈怠</xa>
　　謂坐禪之人，若以不得勝定，令心無味，故成懈怠，而欲睡眠；于是之時，必當諦觀諸
禪功德，策勵精進，則定相現前，三昧可得，是為折伏懈怠。

<pb n="614"/>
<xa>心無味著</xa>
　　謂坐禪之人，欲修禪定，以慧根遲鈍，及少方便，不得寂靜，故於勝定，無所樂著，是
為心無味著。

<xa>心歡喜</xa>
　　謂坐禪之人，於諸勝定，心若無味，當觀生老病死，及諸惡趣，令生恐怖；然後念佛法
僧等諸功德，策進身心，令欣得禪定，是為心歡喜。

<xa>心定成捨</xa>
　　謂坐禪之人，欲修禪定，當調伏諸根，如理思惟，安住寂靜，而捨一切非正之行，是為
心定成捨。

<xa>近學定人</xa>
　　謂坐禪之人，欲修禪定，應當遠離不修威儀及不習寂靜之人，而常親近安住寂靜、威儀
整肅、心源泯淨者，依其教誡，成就正定道業，是為近學定人。

<xa>樂著安定</xa>
　　謂坐禪之人，欲修禪定，於彼得定，善解緣起，入寂靜處者，即當愛樂恭敬，求其開導
，以起定心，是為樂著安定。

<xa>一切捨，不取施想</xa>
　　謂菩薩修行般若，照了萬法俱寂，是故雖行佈施，而無能施之想，不著所施之物，不見
受施之人，是為一切捨，不取施想。

<xa>持戒不缺，而不依戒</xa>
　　謂菩薩修行般若，雖堅持淨戒，無所毀缺；然以空慧照之，則不見有能持、能犯之相，
是為持戒不缺，而不依戒。

<xa>住於忍力，而不住眾生想</xa>
　　謂菩薩修行般若，安住忍力，度諸眾生；然以空慧照之，而終不起眾生得度之想，是為
<pb n="615"/>
住於忍力，而不住眾生想。

<xa>行於精進，而離身心</xa>
　　謂菩薩修行般若，於諸梵行，雖勇猛精進；然以空慧照之，而不見有身心精進之相，是
為行於精進，而離身心。

<xa>修禪而無所住</xa>
　　謂菩薩修行般若，雖在禪定，然以空慧照之，而於一切諸禪功德，不生味著，是為修禪
而無所住。

<xa>魔不能擾</xa>
　　謂菩薩修行般若，能以空慧照了諸法，本性空寂；復知魔、佛，體元不異，魔雖發現，
即無所怖，是為魔不能擾。

<xa>於他言論，其心不動</xa>
　　謂菩薩修行般若，於世間、出世間一切諸法，無不通達明瞭；故於他人言論，悉能辯其
邪正是非，不為所惑，是為於他言論，其心不動。

<xa>達生死海底</xa>
　　謂菩薩修行般若，照了諸法，洞徹生死淵源，不為輪轉所溺，是為達生死海底。

<xa>起增上悲</xa>
　　謂菩薩修行般若，雖觀一切性空，常以廣大悲愍之心，誓拔一切眾生之苦，令得解脫，
是為起增上悲。

<xa>不樂二乘道</xa>
　　謂菩薩修行般若，而能了知聲聞、緣覺小乘之法，沉滯空寂，未為究竟，而不欣樂；唯
求大乘無上之道，而得解脫，是為不樂二乘道。

<xa>見聞益</xa>
<pb n="616"/>
　　見聞益者，謂見聞如來，常說遍說，此之大經，佛佛道同，法應如是，令諸眾生入佛境
界，成見聞益。（常說者，過去、現在、窮未來際，恆說此法也；遍說者，十方無盡世界，
皆說此法也。）

<xa>發心益</xa>
　　謂聞如來說本因中大願大行，誓度眾生，是以遂發信心，學佛行願，成發心益。

<xa>造修益</xa>
　　謂聞如來說此大經，發起當機智慧善業，令諸眾生如法進修，成造修益。

<xa>頓得益</xa>
　　謂聞如來初成正覺，即說此經，為根本法輪，義理玄妙，具含眾德，令諸眾生即能開悟
，成頓得益。

<xa>滅障益</xa>
　　謂聞如來說此大經，廣明依正二果，勝德莊嚴，是以信樂修行，滅煩惱障，成滅障益。
（依正二果者，一依果，謂華藏莊嚴世界；二正果，謂如來十身也。）

<xa>攝位益</xa>
　　謂聞此經顯說圓融地位，即一位之中，具攝諸位功德，期心證入，成攝位益。

<xa>起行益</xa>
　　謂聞此經廣說圓融妙行，即一行頓成諸行，是以起深信解，發意修行，成起行益。

<xa>稱性益</xa>
　　謂聞說此經稱性極談真實之法，決須解了，依性起修，成稱性益。

<xa>轉利益</xa>
　　謂聞此經說一切眾生皆具如來智慧，乃展轉與人演說，皆得饒益，成轉利益。

<pb n="617"/>
<xa>速證益</xa>
　　謂總具前諸法門，故廣修眾德，則能速出生死，頓證菩提，成速證益。（梵語菩提，華
言道。）

<xa>知煩惱助</xa>
　　謂修菩薩行者，以多聞故，則知自身及諸眾生所有一切煩惱之惑，皆能資助業因，而受
當來果報；故求出離，而不為所惑也。

<xa>知清淨助</xa>
　　謂修菩薩行者，以多聞故，悉知一切清淨梵行，皆能資助菩提之道，是以精勤修習，以
證無上佛果也。

<xa>遠離疑惑</xa>
　　謂修菩薩行者，以多聞故，則於世間、出世間一切諸法及外道邪魔等論，悉皆明瞭通達
，而無所疑惑也。

<xa>作正直見</xa>
　　謂修菩薩行者，以多聞故，則於一切邪正之法，無不明瞭。若有眾生邪見邪論者，為作
正直知見，而格其非心也。

<xa>遠離非道</xa>
　　謂修菩薩行者，以多聞故，則於善惡果報，諸法同緣，無不明瞭，故殺盜等一切非法之
道，皆能遠離而不為也。

<xa>安住正路</xa>
　　謂修菩薩行者，以多聞故，則於一切邪正諸法，無不明瞭，故不為非道所惑；而於如來
正法，常得安住而不退也。

<xa>開甘露門</xa>
　　謂修菩薩行者，以多聞故，則能深入如來之藏，了知無上法味，而復以此普潤眾生，令
<pb n="618"/>
其善根增長，是為開甘露門也。

<xa>近佛菩提</xa>
　　梵語菩提，華言道。謂修菩薩行者，以多聞故，常勤修習，則知戒定慧行能趣聖果，是
以心常在道，精勤無怠，而於佛果菩提為不遠也。

<xa>為作光明</xa>
　　謂修菩薩行者，以多聞故，知諸眾生皆為無明所覆，常受長夜之苦；而能以智慧之燈，
作諸光明，令其出離幽闇，而獲清升之樂也。（無明者，無所明瞭也。）

<xa>不畏惡道</xa>
　　謂修菩薩行者，以多聞故，曉了萬法體本空寂，無苦無樂，是以發廣大心，隨類化度一
切眾生，而於險難惡道，悉無所畏也。

<xa>書寫</xa>
　　謂於佛所說經律論文，書寫流通，使不斷絕也。

<xa>供養</xa>
　　謂於佛經典所在之處，如佛塔廟，皆應恭敬尊重供養也。

<xa>施他</xa>
　　謂所聞之法，為他演說，或施與經卷，不專自用，但欲利他也。

<xa>諦聽</xa>
　　謂聞他人讀誦解說一切經法，深生愛樂，而專心審聽也。

<xa>披讀</xa>
　　謂於諸佛所說之經，時常披閱看讀不釋手也。

<xa>受持</xa>
<pb n="619"/>
　　謂於諸佛所說教法，從師稟受，持而弗失也。

<xa>開演</xa>
　　謂於如來所說正法，時常開示演說，令人信解也。

<xa>諷誦</xa>
　　謂於如來所說一切道法，諷誦宣揚，梵音清徹，令人樂聞也。

<xa>思惟</xa>
　　謂於如來所說一切法義，思惟籌量，憶念不忘也。

<xa>修習</xa>
　　謂依如來所說之法，精修數習，以成道果也。

<xa>禮敬諸佛</xa>
　　謂一心運想十方諸佛，如對目前，恭敬慇勤，五體投地。故云禮敬諸佛。（五體者，頭
及兩手兩足也。）

<xa>稱讚如來</xa>
　　謂愛樂佛之功德，以微妙舌根，出無盡音聲，稱揚讚歎。故云稱讚如來。

<xa>廣修供養</xa>
　　謂諸佛如來，為最上福田，當起正信，悉以上妙財法等，所謂最勝華鬘、塗香、貲財、
眾具，及以勤修善根菩提妙法，皆悉無量，以用供養。故云廣修供養。（梵語菩提，華言道
。）

<xa>懺悔業障</xa>
　　懺，梵語具雲懺摩，華言悔過。今言懺悔，華梵兼舉也。謂之懺者，陳露先罪；悔者，
改往修來。若欲懺除業障，即當自念無量劫中，由貪瞋癡，作諸惡業，障蔽真性；今當清淨
三業，於諸佛菩薩眾前，誠心懺悔，不敢覆藏。故云懺悔業障。（三業者，身業、口業、意
<pb n="620"/>
業也。）

<xa>隨喜功德</xa>
　　謂佛從初發心，不惜身命，捨頭目髓腦，修諸苦行，以至成道滅度，所有功德，乃至六
趣、四生、聲聞、辟支佛，一切菩薩等，種種所有諸善功德，我皆隨順歡喜。故云隨喜功德
。（六趣者，天趣、人趣、修羅趣、餓鬼趣、畜生趣、地獄趣也。四生者，胎生、卵生、濕
生、化生也。辟支，梵語具雲辟支迦羅，華言緣覺。菩薩，梵語具雲菩提薩埵，華言覺有情
。）

<xa>請轉法輪</xa>
　　謂十方剎土諸佛，成等正覺，我以身口意業，慇勤勸請轉妙法輪，普雨法雨，自他沾洽
。故云請轉法輪。（剎，梵語具雲剎摩，華言土田。）

<xa>請佛住世</xa>
　　謂諸佛、菩薩、聲聞、緣覺諸善知識，將欲入滅，我悉勸請，久住於世，利樂眾生。故
云請佛住世。

<xa>常隨佛學</xa>
　　謂佛從初發心精進不退，不惜身命，剝皮為紙，析骨為筆，刺血為墨，書寫經典，積如
須彌，乃至成道說法度生，所有法行，悉願隨順修學。故云常隨佛學。（梵語須彌，華言妙
高。）

<xa>恆順眾生</xa>
　　謂常於一切眾生，承事供養，如奉師長，如敬父母；凡有病苦，為作良醫，乃至貧窮，
令得饒富；如是平等隨順利樂。故云恆順眾生。

<xa>普皆迴向</xa>
　　謂發廣大心，從初禮敬諸佛，乃至恆順眾生，所有一切廣大功德，普皆迴向法界眾生，
願令常得安樂，乃至究竟成就菩提。故云普皆迴向。

<pb n="621"/>
<xa>施度三行</xa>
　　此施度有三種：一、財施，謂以己所有財物，施與他人，令其安樂；二、法施，謂以佛
法，為諸眾生演說，令其開悟；三、無畏施，謂於諸眾生，無殺害心，令其無所怖懼，是為
施度三行。

<xa>屍度三行</xa>
　　屍，梵語具雲尸羅，華言清涼，又翻為戒。此戒度有三種：一、攝律儀戒，謂持佛戒律
，具眾威儀；二、攝善法戒，謂身口意所作善法，皆悉攝持；三、饒益有情戒，謂以慈悲喜
捨之心，與眾生樂，拔眾生苦，平等利益，是為屍度三行。

<xa>忍度三行</xa>
　　此忍度有三種：一、耐怨害忍，謂若遇怨憎毒害，安然忍耐，無返報心；二、安受苦忍
，謂若遇水火刀杖眾苦所逼，恬然忍受；三、諦察法忍，謂諦審諸法，體性虛幻，而本無生
滅，安然忍可，是為忍度三行。

<xa>進度三行</xa>
　　此進度有三種：一、被甲精進，謂起大誓願心，修諸勝行；二、攝善精進，謂修方便行
，進趣無上菩提；三、利樂精進，謂勤化眾生，咸修於道，是為進度三行。

<xa>禪度三行</xa>
　　禪，梵語具雲禪那，華言靜慮。此禪度有三種：一、安住靜慮，謂亂想不起，深入禪定
；二、引發靜慮，謂智慧現前，生諸功德；三、辦事靜慮，謂功行圓成，利益眾生，是為禪
度三行。

<xa>慧度三行</xa>
　　此慧度有三種：一、生空無分別慧，謂平等照了俗諦之法，無生滅相；二、法空無分別
慧，謂平等照了真諦之法，悟性本空；三、俱空無分別慧，謂全照中道，超前二空，悉皆平
等，是為慧度三行。（俗諦者，謂建立一切法也；真諦者，謂泯絕一切法也。）

<xa>方便度三行</xa>
<pb n="622"/>
　　此方便度有三種：一、進趣果向方便，謂修諸功德，迴向佛果；二、巧會有無方便，謂
能善巧融會真俗二諦之理；三、不捨不受方便，謂拔濟眾生，了達能所皆空，而不捨離，是
為方便度三行。

<xa>願度三行</xa>
　　此願度有三種：一、求菩提願，謂自求佛果；二、利樂他願，謂救度一切眾生；三、外
化願，謂外化有情，亦起自利利他之願，是為願度三行。

<xa>力度三行</xa>
　　力即力用。謂此力度有三種：一、思擇力，謂思惟揀擇一切善法，而得其力；二、修習
力，謂修行數習殊勝妙行，證得其力；三、變化力，謂神通力用，化度眾生，是為力度三行
。

<xa>智度三行</xa>
　　此智度有三種：一、無相智，謂觀達一切諸法性本自空；二、受用法樂智，謂修行證得
一切種智，恆自受用，得大自在；三、成熟有情智，謂教化饒益一切眾生，成就道果，是為
智度三行。（一切種智，謂知一切道，知一切種，即佛智也。）

<xa>具足淨信</xa>
　　謂眾生具足清淨信心，則於一切善惡業緣受報因果，皆無所疑，此為有依行也。

<xa>具足慚愧</xa>
　　謂眾生具足慚愧之心，凡有所作，身口過非，而能內自羞恥，發露向人，悉不覆藏，此
為有依行也。

<xa>安住律儀</xa>
　　謂眾生若能攝身口意業，安住淨戒，則於殺盜婬妄等諸律儀，悉無毀犯，此為有依行也
。

<xa>安住慈心</xa>
<pb n="623"/>
　　謂眾生若能安住平等慈愛之心，則於一切有情，悉與其樂，不加惱害，此為有依行也。

<xa>安住悲心</xa>
　　謂眾生若能安住平等悲憫之心，則於一切有情，見其受苦，普為救拔，令其安隱，此為
有依行也。

<xa>安住喜心</xa>
　　謂眾生若能安住歡喜之心，見諸有情，離苦得樂，了無憎嫉之意，此為有依行也。

<xa>安住捨心</xa>
　　謂眾生若能安住捨離之心，則於一切有情，冤親平等，無憎無愛，此為有依行也。

<xa>具正歸依</xa>
　　謂眾生髮心修行之初，必須歸向依止佛法僧寶，則所修所證，有所憑據，而不惑於外道
邪魔之見，此為有依行也。

<xa>具足精進</xa>
　　謂眾生於如來一切善法，若能隨順修學，勇猛精勤，始終不懈，此為有依行也。

<xa>常樂寂靜</xa>
　　謂眾生修習禪定，當遠離憒鬧，寂默一心，如理思惟，絕諸妄想，此為有依行也。

<xa>發地獄心</xa>
　　謂眾生唸唸起貪嗔之心，日增月甚，造上品十惡，行火塗道，是名發地獄心。（上品者
，謂人作惡，於欲作、正作，作已，三時之中，俱不能悔也。十惡者，一殺生、二偷盜、三
邪婬、四妄語、五兩舌、六惡口、七綺語、八貪慾、九瞋恚、十邪見也。火塗道者，即地獄
道也，謂地獄中受火床罏炭等苦也。）

<xa>發畜生心</xa>
　　謂眾生唸唸起心，欲多眷屬，如海吞流，愚癡貪著；起中品十惡，行血塗道，是名發畜
<pb n="624"/>
生心。（中品者，謂作惡已後，起少悔心也。血塗道者，即畜生道也，謂畜生常被互相吞啖
之苦也。）

<xa>發餓鬼心</xa>
　　謂眾生唸唸欲得名聞，四遠八方稱揚，內無實德，虛比聖賢，唯行諂誑，起下品十惡，
行刀塗道，是名發餓鬼心。（下品者，謂作惡之時，即能悔也。刀塗道者，即餓鬼道也，謂
餓鬼中常受刀杖逼迫之苦也。）

<xa>發下品十善心</xa>
　　下品者，於作善之時，即生悔心也。十善者，不殺生、不偷盜、不邪婬、不妄語、不兩
舌、不惡口、不綺語、不貪慾、不瞋恚、不邪見也。謂眾生唸唸欲勝於人，輕他重己，而外
揚仁義，行修羅道，是名發下品十善心。（梵語阿修羅，華言非天，謂行非天也。）

<xa>發中品十善心</xa>
　　中品者，於作善已後，起少悔心也。謂眾生唸唸忻樂世間，修行五戒，行人之道，是名
發中品十善心。（五戒者，不殺生、不偷盜、不邪婬、不妄語、不飲酒也。）

<xa>發上品十善心</xa>
　　上品者，於十善，欲作、正作、作已，三時之中，心俱不悔也。謂眾生唸唸知三惡道苦
，及知人間苦樂相間，唯天上純受諸樂，而求生彼故，閉攝內根，不著外塵，修行天道，是
名發上品十善心。（三惡道者，餓鬼道、畜生道、地獄道也。內根者，即意根也。）

<xa>發欲界主心</xa>
　　欲界主者，即欲界他化自在天主也。謂眾生若唸唸張大威勢，奪他所化，以自娛樂，而
行魔羅道，是名發欲界主心。（梵語魔羅，華言能奪命。謂能奪人智慧之命。稱大魔者，即
此天也。）

<xa>發世智心</xa>
　　謂眾生唸唸欲得利智辯聰，高才明哲，鑒達古今，不信出世教法，而行尼犍道，是名發
世智心。（梵語尼犍，華言離系，即外道也。）
<pb n="625"/>

<xa>發梵心</xa>
　　謂眾生唸唸厭下欲界塵境，忻上梵天勝妙之樂，而行色、無色之道，是名發梵心。（色
、無色者，謂色界、無色界也。）

<xa>發無漏心</xa>
　　無漏者，不漏落生死也。謂眾生唸唸厭離世間生死之苦，斷除貪瞋癡之妄惑，常修無漏
之因，而行二乘之道，是名發無漏心。（二乘者，聲聞乘、緣覺乘也。）

<xa>念佛</xa>
　　謂於如來相好功德，時常專心繫想，念念不忘，是名念佛。

<xa>念法</xa>
　　謂諸佛教法，為修行之軌則，能除愛慾塵勞諸結使縛，時常專心繫想，念念不忘，是名
念法。（結使者，謂一切惑業纏結，而能驅使眾生受生死之苦也。）

<xa>念僧</xa>
　　謂菩薩、羅漢聖僧，咸具種種功德，為世福田。時常專心繫想，念念不忘，是名念僧。
（菩薩，梵語具雲菩提薩埵，華言覺有情。羅漢，梵語具雲阿羅漢，華言無學。）

<xa>念戒</xa>
　　謂佛所制之戒，能息諸惡，成就道品。猶如瓔珞，可以嚴身。時常專心繫想，念念不忘
，是名念戒。

<xa>念施</xa>
　　謂佈施能破慳貪，生長福果，及所施之後，無有悔心，亦不求報；但起慈心，利益一切
，時常專心繫想，念念不忘，是名念施。

<xa>念天</xa>
　　謂諸天善業成就，感報勝身，眾福具足；而我亦當修如是善業，感如是身，時常專心繫
<pb n="626"/>
想，念念不忘，是名念天。

<xa>念休息</xa>
　　謂於寂靜之處，閑居獨處，屏息一切緣務，則可修習聖道，時常專心繫想，念念不忘，
是名念休息。

<xa>念安般</xa>
　　安般，梵語具雲安那般那，華言遣來遣去，即出入息也。謂攝心靜慮，數出入息，覺知
長短，則能除諸妄想，時常專心繫想，念念不忘，是名念安般。

<xa>念身</xa>
　　謂此身頭目手足皮肉骨髓，何者是身？從何處來？為誰所造？於此終後，當生何處？了
知因緣假合，畢竟不實。即須晝夜精進，修習淨行，時常專心繫想，念念不忘，是名念身。

<xa>念死</xa>
　　謂人之生，猶如夢幻，諸根不久，終當散壞；即須晝夜精修，以求出離，時常專心繫想
，念念不忘，是名念死。

<xa>無損害心</xa>
　　念佛之人，於諸眾生，常起大慈之心，不加損害，令得快樂，是名無損害心。

<xa>無逼惱心</xa>
　　念佛之人，身心安靜，於諸眾生，常起大悲之心，深加愍傷，令得脫苦，是名無逼惱心
。

<xa>樂守護心</xa>
　　念佛之人，於佛所說正法，當須不惜身命，守護愛惜，是名樂守護心。

<xa>無執著心</xa>
　　念佛之人，常以智慧觀察於一切法，不生執著，是名無執著心。
<pb n="627"/>

<xa>起淨意心</xa>
　　念佛之人，能離世間雜染之法，復於利養等事，常生知足之心，是名起淨意心。

<xa>無忘失心</xa>
　　念佛之人，求生淨土，成佛種智，於一切時，唸唸不捨，是名無忘失心。

<xa>無下劣心</xa>
　　念佛之人，常行平等之心，於諸眾生，尊重恭敬，不生輕慢，是名無下劣心。

<xa>生決定心</xa>
　　念佛之人，不著世間言論，於無上菩提之道，深生正信，畢竟不惑，是名生決定心。（
梵語菩提，華言道。）

<xa>無雜染心</xa>
　　念佛之人，修習功行，種諸善根，心常遠離一切雜染煩惱，是名無雜染心。

<xa>起隨念心</xa>
　　念佛之人，雖觀如來相好，而不生愛著之心；於無念中，常念彼佛，是名起隨念心。

<xa>佈施方便</xa>
　　謂修菩薩行者，心無慳吝，於身命財，悉皆喜捨，但欲利益眾生，不求人之恩報，是為
佈施方便也。

<xa>持戒方便</xa>
　　謂修菩薩行者，堅持禁戒，行頭陀行，威儀具足；不輕他人，於諸塵境，心無染著，是
為持戒方便也。（梵語頭陀，華言抖擻。）

<xa>忍辱方便</xa>
　　謂修菩薩行者，遠離顛倒瞋恚，而無彼我之想；於諸眾生，設有橫逆侵加於己，悉能忍
<pb n="628"/>
受，心無所動，是為忍辱方便也。

<xa>精進方便</xa>
　　謂修菩薩行者，於諸梵行，即當捍勞忍苦，勇猛無怠；其所得法，唸唸思惟，不令忘失
，是為精進方便也。（梵行，即淨行也。）

<xa>禪定方便</xa>
　　謂修菩薩行者，遠離一切五欲及諸煩惱，而於禪定解脫等法，銳意修習，求證佛果，是
為禪定方便也。（五欲者，色慾、聲欲、香欲、味欲、觸欲也。）

<xa>智慧方便</xa>
　　謂修菩薩行者，遠離愚癡煩惱，長養一切功德，歡喜愛樂，心無厭足，開發慧解，成就
菩提，是為智慧方便也。（梵語菩提，華言道。）

<xa>大慈方便</xa>
　　謂修菩薩行者，運平等大慈之心，利樂一切眾生，雖歷塵劫而不疲厭，是為大慈方便也
。（劫，梵語具雲劫波，華言分別時節。）

<xa>大悲方便</xa>
　　謂修菩薩行者，雖了知諸法元無自性，而能以平等大悲之心，代一切眾生受諸苦惱，雖
歷塵劫而不疲厭，是為大悲方便也。

<xa>覺悟方便</xa>
　　謂修菩薩行者，以無礙智慧，開示一切眾生，令其了悟本有覺性，無所疑惑，是為覺悟
方便也。

<xa>轉不退法輪方便</xa>
　　謂修菩薩行者，轉無上法輪，化導一切眾生，令其依教修學，增長菩提，行位不退，是
為轉不退法輪方便也。

<pb n="629"/>
<xa>地行僊</xa>
　　謂其服食藥餌，能駐一期之壽，而不能輕舉，故名地行僊。（一期者，從生至死也。）

<xa>飛行僊</xa>
　　謂其餐食黃精松柏之類，久而身輕，故名飛行僊。（黃精，藥名；松柏者，謂松柏之葉
也。）

<xa>遊行僊</xa>
　　謂其久服還丹，化形易骨，遊戲人間，故名遊行僊。（還丹者，謂神僊九還之丹也。）

<xa>空行僊</xa>
　　謂其乘陰陽動靜，調氣固精，騰身履空，故名空行僊。

<xa>天行僊</xa>
　　謂其能鼓天池，咽津液，不交世欲，故名天行僊。（天池，即口也。）

<xa>通行僊</xa>
　　謂其吞吸日月精華，作意存變，以延身命，歲久功成，遂有異見，通世物情，故名通行
僊。

<xa>道行僊</xa>
　　謂其能以咒術持身，術力成就，故名道行僊。

<xa>照行僊</xa>
　　謂其能繫念一境，澄凝精思，積久功成，照用顯發，故名照行僊。

<xa>精行僊</xa>
　　謂其內以坎男離女為匹配，外即采陰助陽，攝衛精氣，故名精行僊。

<xa>絕行僊</xa>
<pb n="630"/>
　　謂其存想世間有為功用，運想化理，超絕世間，故名絕行僊。

<xa>蘊魔</xa>
　　謂色受想行識五蘊為魔也。蓋貪著五蘊之法，起惑造業，障礙正道，遂失智慧之命，是
名蘊魔。

<xa>煩惱魔</xa>
　　謂一切煩惱之惑為魔也。蓋貪著五塵之境，起諸煩惱，障礙正道，遂失智慧之命，是名
煩惱魔。（五塵者，色塵、聲塵、香塵、味塵、觸塵也。）

<xa>業魔</xa>
　　謂一切惡業為魔也。蓋殺盜婬妄諸罪惡業，障礙正道，遂失智慧之命，是名業魔。

<xa>心魔</xa>
　　謂一切我慢之心為魔也。蓋心懷貢高，常生憍慢，障蔽正道，遂失智慧之命，是名心魔
。

<xa>死魔</xa>
　　謂人壽盡命終為魔也。蓋業報已畢，捨離現生之處，障蔽修道，遂失智慧之命，是名死
魔。

<xa>天魔</xa>
　　謂欲界第六他化自在天為魔也。蓋此天為欲界之主，見人修道，以為失我眷屬，空我宮
殿，即興魔事，惱亂行者，令人障蔽正道，遂失智慧之命，是名天魔。

<xa>善根魔</xa>
　　謂著所修一切善法為魔也。蓋修行之人，或得一善，即生取著之心，更不加修，由是障
蔽正道，遂失智慧之命，是名善根魔。

<xa>三昧魔</xa>
<pb n="631"/>
　　梵語三昧，華言正定。謂著於所得禪定為魔也。蓋修禪之人，得一三昧，久味耽著，不
求升進，障蔽正道，遂失智慧之命，是名三昧魔。

<xa>善知識魔</xa>
　　謂慳吝於法而為魔也。蓋於一切諸法，起執著心，不能開導於他，障蔽正道，令人遂失
智慧之命，是名善知識魔。

<xa>菩提法智魔</xa>
　　梵語菩提，華言道。謂著一切法而為魔也。蓋修行之人，於菩提之法，起智執著，堅守
不捨，障蔽正道，遂失智慧之命，是名菩提法智魔。

<xa>怪鬼</xa>
　　謂此鬼宿因多貪，於物非理而取，故受此報；還托於物，即金銀草木等精怪也。

<xa>魃鬼</xa>
　　謂此鬼宿因多婬，為色動亂身心，如風鼓物，故受此報；還托於風，而成魃鬼也。（魃
即旱魃。）

<xa>魅鬼</xa>
　　謂此鬼宿因多詐，唯憑詐偽，惑亂於人，故受此報；託附畜類，以成其質，即狐狸等精
，能魅惑人者也。

<xa>蠱毒鬼</xa>
　　謂此鬼宿因多怨，結怨在心，懷惡不捨，故受此報；假託毒類，以成其質，即蛇虺等毒
蟲，能蠱於人者也。

<xa>癘鬼</xa>
　　謂此鬼宿因多嗔，心常忿恚，故受此報；遇人年災命衰者，便入其身，興諸苦惱，如癘
疫、傅屍、骨蒸之類也。

<pb n="632"/>
<xa>餓鬼</xa>
　　謂此鬼宿因多慢，內無實德，空腹高心，陵人傲物，故受此報；寓氣為質，不逢飲食，
常困饑虛，是名餓鬼。

<xa>魘鬼</xa>
　　謂此鬼宿因多誑，常懷異謀，詐現有德，欺罔於人，故受此報；憑虛托暗，迷惑昏睡之
人，是名魘鬼。

<xa>魍魎鬼</xa>
　　謂此鬼宿因邪見，妄生執著，自謂明悟，故受此報；寓山川以托其形，為木石之怪，是
名魍魎鬼。

<xa>役使鬼</xa>
　　謂此鬼宿因多枉，勞心役思，常行不正，撓害無辜，故受此報；寓明顯境，托以成形，
而為擔沙、負石、走使之類，是名役使鬼。

<xa>傳送鬼</xa>
　　謂此鬼宿因爭訟，藏覆己罪，為人所訟，故受此報；託附於人，傳送吉凶福禍之言，是
名傳送鬼。

<xa>無慚</xa>
　　慚即慚天。謂人於屏處作諸過惡，不自慚恥也。

<xa>無愧</xa>
　　愧即愧人。謂於人所見處為諸過非，不知羞愧也。

<xa>嫉</xa>
　　嫉者，妒也。謂見他人榮富，心生妒忌也。

<xa>慳</xa>
<pb n="633"/>
　　慳者，吝也。謂人於世間貲財及出世間法財，不肯惠施也。

<xa>悔</xa>
　　悔者，恨也。謂所作之過，蒂（音帝）芥胸臆，不能自安也。（蒂芥者，謂剌鞭也。）

<xa>睡眠</xa>
　　睡眠者，謂人昏懵不惺，常樂睡眠，無所省察也。

<xa>掉舉</xa>
　　掉舉者，搖動也。謂心念動搖，不能攝伏，於諸禪觀無由成就也。

<xa>昏沉</xa>
　　昏沉者，昏鈍沉墜也。謂神識昏鈍，懵然無知，不加精進之功，遂致沉墜苦海也。

<xa>嗔忿</xa>
　　嗔忿者，恚怒也。謂人於違情之境，不順己意，便發恚怒，而忘失正念也。

<xa>覆</xa>
　　覆者，藏也。謂隱藏所作過惡，惟恐人知，不能悔過而遷善也。

<xa>貪使</xa>
　　引取之心名為貪。謂於一切物及順情之境，引取無厭，是為貪使。

<xa>嗔使</xa>
　　忿怒之心名為嗔。謂於一切違情之境，即起忿怒，是為嗔使。

<xa>癡使</xa>
　　迷惑之心名為癡，謂於一切事理，無所明瞭，妄生邪見，起諸邪行，是為癡使。

<xa>慢使</xa>
<pb n="634"/>
　　自恃輕他之心名為慢。謂由恃己種姓、富貴、才能，輕蔑於他，是為慢使。

<xa>疑使</xa>
　　迷心乖理名為疑。謂若修戒定等法，不別真偽，暗鈍無明，猶豫無決，是為疑使。

<xa>身見使</xa>
　　謂於名色陰入界中妄計有身，強立主宰，恆起我見，是為身見使。（陰即色受想行識之
五陰也。入即眼耳鼻舌身意六根，色聲香味觸法六塵，根塵相入，故名十二入也。界即六根
、六塵、六識之十八界也。）

<xa>邊見使</xa>
　　謂於斷常中，執斷非常，執常非斷。但執一邊，是為邊見使。（斷常者，謂外道妄計此
身死已不生，故名斷見；復計此身死已後當再生，故名常見。）

<xa>邪見使</xa>
　　謂邪心取理，不信因果，斷諸善根，作一闡提行，是為邪見使。（梵語一闡提，華言信
不具。）

<xa>見取使</xa>
　　謂於非真勝法中，謬計涅槃，心生取著，及行道之時，雖入種種觀門，而真明未發，謬
計所得為真、為勝，心生取著，是為見取使。（真勝法者，謂佛之正法，為真、為勝也。梵
語涅槃，華言滅度。真明未發者，謂本性之明，未顯發也。）

<xa>戒取使</xa>
　　謂於非戒中，謬以為戒，取以進行；如外道妄持雞狗等邪戒，執為正戒，是為戒取使。
（雞狗戒者，謂外道妄計前世從雞狗中來，即獨立、啖穢，而行苦行也。）

<xa>殺生</xa>
　　殺生者，謂自殺，亦教人殺，斷害一切眾生之物命也。

<pb n="635"/>
<xa>偷盜</xa>
　　偷盜者，謂竊取他人一切財物也。

<xa>邪婬</xa>
　　邪婬者，謂非己妻妾，而行欲事也。

<xa>妄語</xa>
　　妄語者，謂好造虛言誑惑他人也。

<xa>兩舌</xa>
　　兩舌者，謂向此說是，向彼說非；或向彼說此，向此說彼，而使彼此乖諍也。

<xa>惡口</xa>
　　惡口者，謂言語粗獷，毀辱他人，令其受惱也。

<xa>綺語</xa>
　　綺語者，謂乖背真實，巧飾言辭，令人好樂也。

<xa>貪慾</xa>
　　貪慾者，謂於順情之境，貪著樂欲，心無猒足也。

<xa>瞋恚</xa>
　　瞋恚者，謂於違情之境，不順己意，心生忿怒也。

<xa>邪見</xa>
　　邪見者，謂撥無因果，行邪見道心，無正信也。（撥者，絕也。）

<xa>媱習因</xa>
　　習即數習之義。媱習因者，謂媱習交接，研磨不休，故有火光於中發動，二習交然，故
有鐵床銅柱八熱地獄之報也。（八熱者，想獄、黑繩獄、堆壓獄、叫喚獄、大叫喚獄、燒炙
<pb n="636"/>
獄、大燒炙獄、無間獄也。）

<xa>貪習因</xa>
　　貪習因者，謂貪習之心，往來計算，發於相吸，吸攬不止，則感於水，積風為寒，結水
為冰，故有寒冰地獄之報也。（吸，入息也。）

<xa>慢習因</xa>
　　慢習因者，謂慢習交陵，發於相恃，憍縱馳騁，流逸不止，積致惡毒，故有血河毒海灌
吞之報也。

<xa>嗔習因</xa>
　　嗔習因者，謂嗔習交沖，發於相忤，故心熱發火，鑄氣為金，此業所感，故有宮割斬斫
等報也。（鑄氣為金者，謂熱惱不息，氣忿成堅也。宮即五刑中之宮刑也。）

<xa>詐習因</xa>
　　詐習因者，謂詐習交誘，發於相調，詐偽之心，引起不住。此業所感，故有杻械鞭杖等
報也。（調者，戲也、弄也。）

<xa>誑習因</xa>
　　誑習因者，謂誑習交欺，發於相罔，誣罔不止，其心飛揚，如風鼓塵，使人無見。故有
騰擲飛墜漂淪等報也。

<xa>冤習因</xa>
　　冤習因者，謂冤習交嫌，發於衘恨，如陰毒人，心懷毒惡，此業所感，故有投擲擊射等
報也。

<xa>見習因</xa>
　　見習因者，謂見習交明，邪悟諸業，各執己見，互相是非，其事發於違拒，故有勘問權
詐，拷訊推鞫（音菊）等報也。

<pb n="637"/>
<xa>枉習因</xa>
　　枉習因者，謂枉習交加，發於誣謗，如讒賊人，逼枉良善，此業發現，故感拘押按捺，
迫蹙其體，瀝漉其血等報也。

<xa>訟習因</xa>
　　訟習因者，謂諍訟交喧其事，發於隱覆，如鑒照燭，不能隱藏，故有業鏡、火珠，披露
宿業對驗等報也。

<xa>薩迦耶見</xa>
　　梵語薩迦耶，華言身見。謂於五蘊法上，妄生執取，計我、我所，是名薩迦耶見。（五
蘊者，色蘊、受蘊、想蘊、行蘊、識蘊也。我者，謂五蘊法中強立主宰，妄計為我也。我所
者，即五蘊色身等也。）

<xa>邊執見</xa>
　　謂外道之人，於五蘊身見之中，執斷執常，隨執一邊，我見增長，是名邊執見。（執斷
執常者，謂外道自計我身死已不生，名為斷見；又計我身死已再生，名常見也。）

<xa>邪見</xa>
　　謂外道之人，不了四諦因果之法，邪心推度，謂無此理，因斷滅出世善根，是名邪見。
（四諦因果者，苦諦、集諦，世間因果也；滅諦、道諦，出世間因果也。）

<xa>見取</xa>
　　謂外道之人，於六十二見，一一別計，為最為上，為勝為妙，堅固取執，隨起言說，唯
此諦實，餘皆虛妄。自謂由此見故，能得清淨解脫，而得出離，是名見取。（六十二見，謂
外道人，於色受想行識五陰中，每一陰各起四種見，則成二十見；約過去、現在、未來，三
世通而論之，則成六十見；以斷常二見而為根本，總成六十二見也。）

<xa>戒禁取</xa>
　　謂外道之人，於所受持若戒若禁，妄計為最為上，為勝為妙，隨起言說，唯此諦實，餘
皆虛妄；自謂由此戒禁，能得出離，是名戒禁取。
<pb n="638"/>

<xa>貪見</xa>
　　謂於欲界、色界、無色界一切順情之境，耽染取著，而起諸見，是名貪見。

<xa>恚見</xa>
　　謂於一切違情之境，以忿怒心，損他有情。及於他所愛，起不饒益；於他所不愛，而作
饒益，是名恚見。

<xa>慢見</xa>
　　謂心生憍慢，計己為勝，視他為劣，是名慢見。

<xa>無明見</xa>
　　謂於真實理地，無所明瞭，執著邪見，是名無明見。

<xa>疑見</xa>
　　謂於諸諦之理，心懷猶豫，無決定見，是名疑見。（諸諦理者，謂苦集滅道四諦之理也
。）

<xa>殺生果報</xa>
　　謂殺生之罪，能令眾生墮三惡道。若生人中，得二種果報：一者短命，二者多病，是名
殺生果報。

<xa>偷盜果報</xa>
　　謂偷盜之罪，亦令眾生墮三惡道；若生人中，得二種果報：一者貧窮，二者共財不得自
在，是名偷盜果報。

<xa>邪婬果報</xa>
　　謂邪婬之罪，亦令眾生墮三惡道；若生人中，得二種果報：一者妻不貞良，二者不得隨
意眷屬，是名邪婬果報。

<pb n="639"/>
<xa>妄語果報</xa>
　　謂妄語之罪，亦令眾生墮三惡道；若生人中，得二種果報：一者多被誹謗，二者為他所
誑，是名妄語果報。

<xa>兩舌果報</xa>
　　謂兩舌之罪，亦令眾生墮三惡道；若生人中，得二種果報：一者眷屬乖離，二者親族弊
惡，是名兩舌果報。

<xa>惡口果報</xa>
　　謂惡口之罪，亦令眾生墮三惡道；若生人中，得二種果報：一者常聞惡聲，二者言多諍
訟，是名惡口果報。

<xa>綺語果報</xa>
　　謂綺語之罪，亦令眾生墮三惡道；若生人中，得二種果報：一者言無人信，二者語不明
瞭，是名綺語果報。

<xa>貪慾果報</xa>
　　謂貪慾之罪，亦令眾生墮三惡道；若生人中，得二種果報：一者心不知足，二者多欲無
厭，是名貪慾果報。

<xa>瞋恚果報</xa>
　　謂瞋恚之罪，亦令眾生墮三惡道；若生人中，得二種果報：一者常被他人求其長短，二
者常被於他之所惱害，是名瞋恚果報。

<xa>邪見果報</xa>
　　謂邪見之罪，亦令眾生墮三惡道；若生人中，得二種果報：一者生邪見家，二者其心諂
曲，是名邪見果報。

<xa>夢所作業</xa>
　　夢所作者，謂夢中所為，非意思所起，亦非身口所作，是為不增長業也。
<pb n="640"/>

<xa>無知所作業</xa>
　　無知所作者，謂無所知覺之人所作之業，皆非意思所起，是為不增長業也。

<xa>無故思所作業</xa>
　　無故思所作者，謂身口所作之業，非故意所思而起，是為不增長業也。

<xa>不利不數所作業</xa>
　　不利不數所作者，謂不以利養而作，亦不數數而作，是為不增長業也。

<xa>狂亂所作業</xa>
　　狂亂所作者，謂癡狂昏亂之人，於身口所作，本非故意，亦非知覺，是為不增長業也。

<xa>失念所作業</xa>
　　失念所作者，謂人既失正念，即同迷癡，凡所作業，不由意地而起，是為不增長業也。

<xa>非樂欲所作業</xa>
　　非樂欲所作者，謂凡所作業，必從樂欲心起；若其所作，既非樂欲，是為不增長業也。

<xa>自性無記業</xa>
　　自性無記者，謂無記性所作，非善因緣，亦非不善因緣，是為不增長業也。（無記性者
，謂不善不惡之性也。）

<xa>悔所損業</xa>
　　悔所損者，謂先所作業，既生慚愧，悔過遷善，其業即損，是為不增長業也。

<xa>對治所損業</xa>
　　對治所損者，謂所作業，方便對治。如嗔心起時，即以慈悲治之，其業損減，是為不增
長業也。

<pb n="641"/>
<xa>過去世說過去世</xa>
　　謂過去世中，說過去世之事也。

<xa>過去世說未來世</xa>
　　謂過去世中，說未來世之事也。

<xa>過去世說現在世</xa>
　　謂過去世中，說現在世之事也。

<xa>未來世說過去世</xa>
　　謂未來世中，說過去世之事也。

<xa>未來世說現在世</xa>
　　謂未來世中，說現在世之事也。

<xa>未來世說無盡</xa>
　　謂未來世中，說未來世；未來之後，復有未來無窮盡之事也。

<xa>現在世說過去世</xa>
　　謂現在世中，說過去世之事也。

<xa>現在世說未來世</xa>
　　謂現在世中，說未來世之事也。

<xa>現在世說平等</xa>
　　謂現在世中，說現在世之事也。以現在為平等者，例過去、未來之現在前後均齊也。

<xa>現在世說三世即一念</xa>
　　謂世由積念而成，故三世各三，而成九世，攝九世歸三世，攝三世即一念。故合論云：
十世古今，始終不離於當念也。
<pb n="642"/>

<xa>資色</xa>
　　謂資益身軀，顏容豐盛，故云資色。

<xa>增力</xa>
　　謂補益尪羸，增長氣力，故云增力。

<xa>益壽</xa>
　　謂補養元氣，壽算增益，故云益壽。

<xa>安樂</xa>
　　謂清淨柔軟，食則安樂，故云安樂。

<xa>辯說</xa>
　　謂滋潤喉吻，論議無礙，故云辯說。

<xa>除風</xa>
　　謂調和通利，風氣消除，故云除風。

<xa>消宿食</xa>
　　謂溫暖脾胃，宿食消化，故云消宿食。

<xa>辭清</xa>
　　謂氣無凝滯，辭辯清揚，故云辭清。

<xa>除饑</xa>
　　謂適充口腹，饑餒頓除，故云除饑。

<xa>消渴</xa>
　　謂喉吻沾潤，渴想隨消，故云消渴。
<pb n="643"/>

<xa>顏色惡</xa>
　　謂飲酒之人，顏貌容色，因此變常，無有善相也。

<xa>下劣</xa>
　　謂飲酒之人，威儀不整，動止輕薄，人所賤惡也。

<xa>眼視不明</xa>
　　謂恣飲狂癡，瞻視昏瞀，而色境莫辨也。（瞀音務，目不明也。）

<xa>現瞋恚相</xa>
　　謂醉酒之人，行不善法，不顧親屬賢善，恣肆忿怒也。

<xa>壞田業資生</xa>
　　謂恣飲放逸，破費產業，資財散失也。

<xa>致疾病</xa>
　　謂飲酒過度，身體失調，以致疾病也。

<xa>益斗訟</xa>
　　謂醉酒發狠，與人爭競，不惜身命，而斗訟益增也。

<xa>惡名流佈</xa>
　　謂耽飲縱恣，棄捨善法，而丑名惡聲，遠近流佈也。

<xa>智慧減少</xa>
　　謂飲酒昏迷，狂騃（語駭切）愚癡，而智慧減少也。

<xa>命終墮惡道</xa>
　　謂朋狎飲酒，善行不修，惡業日增，命終之後，而墮惡道也。
<pb n="644"/>

<xa>眾生是己親</xa>
　　謂一切眾生，輪迴五道，互相生育，遞為眷屬，以是因緣，今所食肉，無非親者，故云
眾生是己親。（五道者，天道、人道、餓鬼道、畜生道、地獄道也。）

<xa>見生驚怖</xa>
　　謂一切眾生，護身惜命，與人無別；若見食肉之人，驚怖遠離，故云見生驚怖。

<xa>壞他信心</xa>
　　謂世間行善之人，見沙門食肉者，即生譭謗，而言佛法中無有真實沙門修梵行者，故云
壞他信心。（梵語沙門，華言勤息。梵行即淨行也。）

<xa>行人不應食</xa>
　　謂菩薩為求出離生死，當修慈悲之行，少欲知足；若其食肉，則不能出離，故云行人不
應食。

<xa>羅剎習氣</xa>
　　梵語羅剎，華言速疾鬼。習氣者，先世餘習氣分也。謂沙門宿世曾作羅剎眷屬，今雖出
家，在佛法中，由昔餘習，見食肉者，歡喜親近，故云羅剎習氣。

<xa>學術不成</xa>
　　謂學道之人，若好食肉，則污染梵行；於如來無上聖道，出世解脫，不得成就，故云學
術不成。

<xa>生命同己</xa>
　　謂學道之人，應起慈心，諦觀一切眾生，惜命畏死，與己無別，須當護惜，故云生命同
己。

<xa>天聖遠離</xa>
　　謂食肉之人，諸天聖人，悉皆猒惡遠離，而不親近，故云天聖遠離。
<pb n="645"/>

<xa>不淨所出</xa>
　　謂一切畜生，宿因不淨之業，以成不淨之身；其所食啖，又多不淨。學道之人，欲修梵
行，而食彼肉，則亦不淨，故云不淨所出。

<xa>死墮惡道</xa>
　　謂食肉之人，必多害物命，惡業日積，是以命終之後，應生惡道，故云死墮惡道。（惡
道，即餓鬼、畜生、地獄三惡道也。）

<xa>阿僧祇</xa>
　　梵語阿僧祇，華言無數。謂從一百洛叉為一俱胝，乃至至至為一阿僧祇也。（至至者，
數也。）

<xa>無量</xa>
　　謂從阿僧祇、阿僧祇為一阿僧祇轉，阿僧祇轉、阿僧祇轉為一無量也。

<xa>無邊</xa>
　　謂從無量、無量為一無量轉，無量轉、無量轉為一無邊也。

<xa>無等</xa>
　　謂從無邊、無邊為一無邊轉，無邊轉、無邊轉為一無等也。

<xa>不可數</xa>
　　謂從無等、無等為一無等轉，無等轉、無等轉為一不可數也。

<xa>不可稱</xa>
　　謂從不可數、不可數為一不可數轉，不可數轉、不可數轉為一不可稱也。

<xa>不可思</xa>
　　謂從不可稱、不可稱為一不可稱轉，不可稱轉、不可稱轉為一不可思也。
<pb n="646"/>

<xa>不可量</xa>
　　謂從不可思、不可思為一不可思轉，不可思轉、不可思轉為一不可量也。

<xa>不可說</xa>
　　謂從不可量、不可量為一不可量轉，不可量轉、不可量轉為一不可說也。

<xa>不可說不可說</xa>
　　謂從不可說、不可說為一不可說轉，不可說轉、不可說轉為一不可說不可說也。

<xa>佛持</xa>
　　謂如來色相之身，住持世間，能令眾生佛種不斷，是名佛持。

<xa>法持</xa>
　　謂如來法性之法，住持世間，能令眾生法種不斷，是名法持。

<xa>僧持</xa>
　　謂如來應化菩薩聖僧，住持世間，能令眾生僧種不斷，是名僧持。（菩薩，梵語具雲菩
提薩埵，華言覺有情。）

<xa>業持</xa>
　　謂如來見諸眾生，造作惡業，故現威猛勢力，逼令修善，如無猒足王假現惡業之行，化
諸眾生，是名業持。（無猒足王者，即華嚴經五十三參中第十七善知識也。善財見王現威猛
勢，將諸罪人，或斷手足，或以湯煮火焚，作諸惡業，調伏眾生是也。）

<xa>煩惱持</xa>
　　謂如來見諸眾生，行於邪行，貪著煩惱，故隨彼類示行貪慾，如婆須蜜多女，假行欲事
，令他入於三昧，而斷煩惱，是名煩惱持。（婆須蜜多女，即華嚴經五十三參中第二十五善
知識也。梵語三昧，華言正定。）

<pb n="647"/>
<xa>時持</xa>
　　謂如來最初發心之時，菩提大願而為其體，時時潤澤，無有間斷，是名時持。（梵語菩
提，華言道。）

<xa>願持</xa>
　　謂如來往昔因中發大誓願，修諸功德，持令不失，是名願持。

<xa>供養持</xa>
　　謂如來往昔修行之時，以諸供具持奉十方如來而為供養，是名供養持。

<xa>行持</xa>
　　謂如來往昔勤修一切殊勝妙行，無量無邊，恆不猒足，是名行持。

<xa>劫持</xa>
　　劫，梵語具雲劫波，華言分別時節。謂如來於無量劫中，具修梵行功德，而證道果，住
持經劫，化諸眾生，是名劫持。

<xa>智持</xa>
　　謂如來行滿功圓，證得一切種智，復以智慧辯才，說種種法，調伏眾生，不令退失，是
名智持。（一切種智者，謂知一切道，知一切種，即佛智也。）

<xa>能破暗</xa>
　　謂月盛滿之時，清光普照，能使一切大地，悉皆明朗。猶如來種種說法，能破一切眾生
無明大闇也。

<xa>令見道非道</xa>
　　謂月盛滿之時，普照大地，凡是路非路，令諸眾生，悉皆明見。猶如來說法開示，正道
邪道，人悉分別而知其可行不可行也。

<xa>令見道邪正</xa>
<pb n="648"/>
　　謂月盛滿之時，普照大地，凡路之邪正險夷，令諸眾生皆悉明見。猶如來開示生死邪險
之途，令趨涅槃平正之道也。（梵語涅槃，華言滅度。）

<xa>除郁蒸得清涼</xa>
　　謂月盛滿之時，雖遇炎暑，鬱結蒸熱，其或對之，自覺清涼之氣襲人。猶如來說法，令
人悉能遠離貪慾瞋恚愚癡生死之苦，而獲涅槃清涼之樂也。

<xa>破壞螢火高心</xa>
　　謂月盛滿之時，一切山河大地，無不普照，而螢火之光，悉皆不現。猶如來出世，正法
昭著，一切外道邪見光明，悉皆破壞也。

<xa>息盜賊想</xa>
　　謂月盛滿之時，一切幽暗，無不朗耀，盜賊竊取之想，自然屏息。猶如來說法，令諸眾
生，破無明暗，一切煩惱皆不復生也。

<xa>除畏惡獸心</xa>
　　謂月盛滿之時，一切幽暗，無不照燭，令諸曠野夜行之人，惡獸出沒，悉能明見，而無
怖畏之心。猶如來說法，開示眾生正見，煩惱蓋障，悉皆除滅也。

<xa>開敷優缽羅華</xa>
　　梵語優缽羅，華言青蓮。謂月盛滿之時，其光照故，華乃開敷。猶如來說法開示明瞭，
一切眾生所有心華，悉皆敷榮也。

<xa>合蓮華</xa>
　　謂月盛滿之時，其光照故，蓮華開而複合。猶如來說法開示明瞭，眾生五欲覆蓋之心，
不令發起也。（五欲者，色慾、聲欲、香欲、味欲、觸欲也。）

<xa>發行人進路心</xa>
　　謂月盛滿之時，一切道路邪正夷險，悉皆明白；行者之心，歡喜前進。猶如來說法開示
明瞭，令諸眾生勇猛進修，趣向大涅槃之道也。
<pb n="649"/>

<xa>令眾生受樂</xa>
　　謂月盛滿之時，令人賞玩，生娛樂心。猶如來說法開示明瞭，令諸眾生修習禪定，破諸
煩惱，而得解脫之樂也。

<xa>破壞詐師子</xa>
　　謂如來無畏宣說正法，則彼邪魔外道之說，自然摧破。猶真師子王震吼，則彼詐作師子
者，自失聲矣。

<xa>試自身力</xa>
　　謂如來無畏說法，以示如實智用，通達一切，了了分明，無有能壞，亦無能勝。猶師子
震吼，亦欲試其自身之力也。

<xa>令住淨處</xa>
　　謂如來無畏說法，專為開示一切眾生，令知諸佛所行清淨境界。猶師子震吼，而自振其
尾，令所住之處，除去塵垢而得清淨也。

<xa>令諸子知處所</xa>
　　謂如來無畏說法，專為開示一切邪見眾生，反邪向正，有所歸依。猶師子震吼，亦令諸
子，知其所住之處也。

<xa>令群輩無怖</xa>
　　謂如來無畏說法，為令一切眾生，出離生死，而無怖畏。猶師子震吼，亦令群輩無怖心
也。

<xa>眠者得覺悟</xa>
　　謂如來無畏說法，為令一切眾生為無明迷惑之所覆障者，悉皆開曉。猶師子震吼，令群
輩睡眠，皆得覺悟也。

<xa>令諸獸不放逸</xa>
<pb n="650"/>
　　謂如來無畏說法，為令一切眾生，守護身語，心不放逸；若有行惡法者，悉知慚愧，而
生悔心。猶師子震吼，令一切諸獸皆不放逸也。

<xa>令諸獸依附</xa>
　　謂如來以無畏力，宣說正法，為欲開示一切邪見眾生，悉令正信，不為外道所惑。猶師
子震吼，能令諸獸，離彼窟穴，悉來依附也。

<xa>調大香象</xa>
　　謂如來無畏說法，亦為破壞富蘭那等憍慢之心，令其調伏，而生正信。猶師子震吼，調
伏大香象也。（梵語富蘭那，無翻，外道名。）

<xa>教告子息</xa>
　　謂如來無畏說法，為令聲聞、緣覺自恥小乘之證，而嚮慕大乘之道。猶師子震吼，教告
子息，令其跳躍增進勇猛也。

<xa>莊嚴眷屬</xa>
　　謂如來無畏說法，教諸菩薩，發廣大心，圓滿十力；亦令四部，離諸邪見，不生怖畏。
猶師子震吼，而自莊嚴其眷屬也。（十力者，一是處非處智力、二過現未來業報智力、三諸
禪解脫三昧智力、四諸根勝劣智力、五種種解智力、六種種界智力、七一切至處道智力、八
天眼無礙智力、九宿命無礙智力、十永斷習氣智力也。四部者，比丘、比丘尼、優婆塞、優
婆夷也。）

<xa>世俗智</xa>
　　謂世間有漏之智，不能出離生死，故名世俗智；亦云名字智，謂但有其名，而無其理也
。（有漏者，謂漏落三界生死也。）

<xa>法智</xa>
　　謂欲界苦集滅道四諦下，苦法等無漏之智，能斷欲界見惑煩惱，故名法智。（無漏者，
謂不漏落三界生死也。見惑者，謂意根對法塵起諸分別也。）

<pb n="651"/>
<xa>類智</xa>
　　謂色界、無色界四諦以欲界四諦比類而觀，從是斷上二界見惑，發苦類等無漏之智，故
名類智。

<xa>苦智</xa>
　　苦即逼迫之義。謂觀五陰等法，以無常、苦、空、無我得無漏智，故名苦智。（五陰者
，色陰、受陰、想陰、行陰、識陰也。無常者，謂五陰之身，終壞滅也。苦者，謂此身受生
死逼迫等苦也。空者，謂此身由四大假合而成，畢竟不有也。無我者，謂四大各離，何者是
我也。）

<xa>集智</xa>
　　集即招集之義。謂觀見、思煩惱之因，而能招集生死之果，得無漏智，故名集智。（見
、思者，見即見惑也，思謂眼等五根對色等五塵起諸貪愛也。）

<xa>滅智</xa>
　　滅即斷滅之義，謂斷滅見、思煩惱，得無漏智，故名滅智。

<xa>道智</xa>
　　道即能通之義。謂戒定慧之道，能通至涅槃；依此而修，得無漏智，故名道智。（梵語
涅槃，華言滅度。）

<xa>他心智</xa>
　　謂知欲界、色界，現在心、心所法及知無漏心、心所法，故名他心智。（心、心所法者
，心即心王，心所即受想行等也。）

<xa>盡智</xa>
　　謂我見苦已，斷集已，證滅已，修道已，如是念時，得無漏智，故名盡智。

<xa>無生智</xa>
　　謂我見苦已，不復更見；我斷集已，不復更斷；我證滅已，不復更證；我修道已，不復
<pb n="652"/>
更修。如是想時，得無漏智，故名無生智。

<xa>如實智</xa>
　　謂於一切法如實正知，無有罣礙，是佛之智，故名如實智。

<xa>信</xa>
　　信者，謂於一切善法，忍可樂欲，而不疑也。有三種：一、信實有，謂於諸法實事理中
，深信忍故；二、信有德，謂於三寶真淨德中，深信樂故；三、信有能，謂於世間、出世間
一切善法，深信力故，能得能成，起希望故，是名為信。（三寶者，佛寶、法寶、僧寶也。
）

<xa>慚</xa>
　　慚即慚天，謂心常知慚，崇重賢善，恥昔過惡，則能對治無慚，息諸惡行也。

<xa>愧</xa>
　　愧即愧人，謂心常知愧，不為暴惡，悔昔過非，則能對治無愧，息諸惡業也。

<xa>無貪</xa>
　　謂於五欲順情等境，心生猒離，無所染著也。（五欲者，色慾、聲欲、香欲、味欲、觸
欲也。）

<xa>無嗔</xa>
　　謂於五欲違情等境，心常忍辱，不起忿怒也。

<xa>無癡</xa>
　　謂於一切理事等法，明解決了，無所迷惑也。

<xa>勤</xa>
　　謂於一切善法，精進修習，不生懈怠，圓滿善業也。

<pb n="653"/>
<xa>安</xa>
　　安即輕安，謂遠離粗重惱亂，及除障定之法，調暢身心，轉安適也。（粗重惱亂，即貪
瞋癡等是也。障定法，即散亂是也。）

<xa>不放逸</xa>
　　謂精進三業，於所斷之惑，所修之善，加功勇猛，速令成滿世間、出世間一切善法，而
無放逸也。（三業者，身業、口業、意業也。世間、出世間善法者，大人所修五戒十善，名
為世間；聲聞等所修戒定慧之法，名出世間也。）

<xa>行捨</xa>
　　謂精進三業，令心平等，寂靜而住，一切掉舉昏沉等障，悉皆捨離也（掉者動也。）

<xa>不害</xa>
　　謂於一切有情眾生，無所損惱，不加瞋恚，常運慈悲之心，拔其危苦，與其安樂也。

<xa>數論師，計冥諦生</xa>
　　從數起論，名為數論。又論能生數，名為數論。其造數論及學數論者，皆名數論師。計
冥諦生者，百論云：從冥生覺，乃至神我，共成二十五諦；以前二十四諦從神我而生，依神
我為主，謂神我常覺明瞭，常住不壞，攝受諸法，是故執神我是常、是一、是萬物因、是涅
槃因也。（二十五諦者，冥初自性諦，即冥諦也；智大諦，即覺也；我心諦；五唯諦，即色
聲香味觸也；五大諦，即地水火風空也；五知根諦，即眼耳鼻舌身也；五作業根諦，即口手
足大便小便也；心平等根諦；神我諦，神我即識神也。）

<xa>衛世師，計六句生</xa>
　　梵語衛世，華言無勝。其人在佛前八百年出世，時人以其晝避聲色，匿跡山藪；夜絕視
聽，方行乞食，有似鵂鶹鳥，故名鵂鶹僊人。及獲五通，遂說論十萬偈。謂證菩提，便欣入
滅。六句生者：一者實，謂諸法體實，為德業所依；二者德，即道德也；三者業，即作用也
；四者大有，謂實、德、業同一有也；五者同異，謂如地望地是同，望水即異，水火風等亦
然；六者和合，謂諸法和合，如鳥飛空，忽至樹枝，住而不去，法亦如是，由和合故，令有
住也。（五通者，足不履地、知人心命、回眼千里、呼名即至、石壁無礙也。）
<pb n="654"/>

<xa>塗灰，計自在天生萬物</xa>
　　塗灰，即外道名。謂此外道，計欲界第六自在天能生萬物。

<xa>圍陀論師，計那羅延天生四姓</xa>
　　梵語圍陀，華言智論。梵語那羅延，華言鉤鎖力士，謂其骨節鉤鎖而有力也。那羅延天
能生四姓，謂口生婆羅門，兩臂生剎利，兩[月*(比/土)]生毘舍，兩腳生首陀。（梵
語婆羅門，華言淨行。剎利，梵語具雲剎帝利，華言田主，即王種也。梵語毘舍，華言商賈
。梵語首陀，華言農人。）

<xa>安荼論師，計本際生</xa>
　　梵語安荼（無翻），本際者，即過去世之初際也。謂此外道，計世間最初，有大水時，
有大安荼出生，形如雞卵，後為兩段，上為天，下為地，中生一梵天，復能出生一切有命、
無命之物。故計梵天是生萬物之主也。

<xa>時散外道，計物從時生</xa>
　　謂此外道自見草木等物，有時生華，有時生果，有時作用或舒或卷，令彼枝條隨時榮枯
，時雖微細不可見，以此華、實等，則知有時也。

<xa>方論師，計方生人，人生天地</xa>
　　方即四方。謂此外道，計四方能生人，人能生天地；滅後還入於方也。

<xa>路伽耶，計色心法皆極微作</xa>
　　梵語路伽耶，華言順世。謂此外道，計色心等法，皆從四大極微，能生粗色；雖是極微
，其體實有。以世間粗物無常，極微之因不壞也。（四大者，地大、水大、火大、風大也。
）

<xa>口力論師，計虛空為萬物因</xa>
　　謂此外道，計從空生風，從風生火，從火生暖，暖生水，水生凍，堅作地，地生五穀，
五穀生命，命沒還歸虛空也。（五穀者，禾麻黍菽麥也。）
<pb n="655"/>

<xa>宿作論師，計苦樂隨業</xa>
　　謂此外道，計一切眾生受苦樂報，皆隨宿世本業所作。若有持戒精進，受身心苦，能壞
本業；本業既盡，眾苦亦滅；眾苦滅故，即得涅槃。是故計宿世所作，為一切因也。（梵語
涅槃，華言滅度。）

<xa>無因論師，計自然生</xa>
　　謂此外道，計一切萬物，無因無緣，皆自然生，皆自然滅也。

<xa>眼</xa>
　　謂眼根，有形質可見，故名色也。

<xa>耳</xa>
　　謂耳根，有形質可見，故名色也。

<xa>鼻</xa>
　　謂鼻根，有形質可見，故名色也。

<xa>舌</xa>
　　謂舌根，有形質可見，故名色也。

<xa>身</xa>
　　謂身根，有形質可見，故名色也。

<xa>色</xa>
　　謂眼根所見青黃赤白等色也。

<xa>聲</xa>
　　謂絲竹環珮等聲，以其實可聽聞，故名色也。

<pb n="656"/>
<xa>香</xa>
　　謂栴檀沉水及飲食等香，以其實可嗅聞，故名色也。

<xa>味</xa>
　　謂甘淡鹼苦等味，以其實可嘗知，故名色也。

<xa>觸</xa>
　　謂妙衣上服，柔軟細滑等觸，以其實有觸對，故名色也。

<xa>無表</xa>
　　無表者，謂不可顯示之色也。如四禪天定中色，眼中一分淨色，皆不可見，不可顯示；
又如意識緣想過去種種境界，雖無表對，想境實見，故名無表色也。（四禪天者，即色界初
禪、二禪、三禪、四禪也。一分淨色，即眼識也。）

<xa>執受大種聲</xa>
　　執即執持，受即領受。謂人於內四大種，有所執受也。而言聲者，如手相擊，及語言等
聲，皆由內四大種而出，故名執受大種聲。（四大種者，謂人身中地水火風也。）

<xa>不執受大種聲</xa>
　　謂人於外四大種，無所執受，而言聲者，如風林駛水等聲，皆由外四大而出，故名不執
受大種聲。（外四大種者，謂世間地水火風也。）

<xa>執受不執受大種聲</xa>
　　謂如以手擊鼓等聲，手屬執受大種，鼓屬不執受大種，故名執受不執受大種聲。

<xa>世所共成聲</xa>
　　謂世俗之人，或因談說，或因問答，而成於聲，故名世所共成聲。

<xa>成所引聲</xa>
　　謂諸聖人所說法音，皆為引導眾生出離生死，而成於聲，故名成所引聲。
<pb n="657"/>

<xa>可意聲</xa>
　　謂歡樂之聲，可適其意，故名可意聲。

<xa>不可意聲</xa>
　　謂愁苦之聲，違逆情意，故名不可意聲。

<xa>俱相違聲</xa>
　　謂不苦不樂之聲，亦不適意，亦不違情，與前可意、不可意聲相反，故名俱相違聲。

<xa>徧計所執聲</xa>
　　謂外道於一切法，徧計有無，及常無常等，執著所說，而成於聲，故名徧計所執聲。

<xa>聖言聲</xa>
　　聖即正也。謂見即言見，不見言不見，聞即言聞，不聞言不聞等，此因正直而成於聲，
故名聖言聲。

<xa>非聖言聲</xa>
　　謂見言不見，不見言見，聞言不聞，不聞言聞等，此因非正直而成於聲，故名非聖言聲
。

<xa>一願</xa>
　　願我來世於佛菩提得正覺時，自身光明熾然，照曜無量無數無邊世界，三十二相、八十
種好以為莊嚴；我身既爾，令一切眾生如我無異。（梵語菩提，華言道。三十二相者，足安
平相、千輻輪相、手指纖長相、手足柔軟相、手足縵網相、足跟滿足相、足趺高好相、腨如
鹿王相、手過膝相、馬陰藏相、身縱廣相、毛孔生青色相、身毛上靡相、身金色相、身光面
各一丈相、皮膚細滑相、七處平滿相、兩腋滿相、身如師子相、身端直相、肩圓滿相、四十
齒相、齒白齊密相、四牙白淨相、頰車如師子相、咽中津液得上味相、廣長舌相、梵音深遠
相、眼色如金精相、眼睫如牛王相、眉間白毫相、頂肉髻成相也。八十種好者，一指爪狹長
、二手足指圓、三手足各等無差、四手足圓滿、五筋脈盤結、六兩踝深隱、七行步正直、八
<pb n="658"/>
行步威容齊整、九行步安平、十行步有儀、十一回身顧視、十二支節殊勝、十三骨節交結、
十四膝輪圓滿、十五隱處妙好、十六身支潤滑、十七身容敦肅、十八身支堅固、十九身支安
定、二十身相端嚴、二十一身有圓光、二十二腹形方正、二十三臍深右旋、二十四臍厚妙相
、二十五肌膚勻淨、二十六手掌充滿、二十七手文深長、二十八唇色紅潤、二十九面門圓滿
、三十舌相長廣、三十一發聲威震、三十二音韻美妙、三十三鼻高修直、三十四諸齒方整、
三十五諸牙明潔、三十六目廣清淨、三十七眼相修廣、三十八眼睫齊整、三十九雙眉修長、
四十雙眉綺靡、四十一雙眉高朗、四十二耳厚修長、四十三兩耳相好、四十四容儀端麗、四
十五額廣圓滿、四十六身份殊勝、四十七首發修長、四十八首髮香潔、四十九首發齊整、五
十首發堅固、五十一首發光滑、五十二身份堅實、五十三身體莊嚴、五十四諸竅清淨、五十
五身力充美、五十六身相嚴好、五十七面輪修廣、五十八顏貌舒泰、五十九面顏光澤、六十
身支嚴淨、六十一毛孔出香、六十二面門出香、六十三首相妙好、六十四身毛纖柔、六十五
法音圓辯、六十六頂相高妙、六十七指網分明、六十八行不履地、六十九神力自持、七十威
德遠震、七十一音聲和雅、七十二觀機說法、七十三一音演說、七十四次第說法、七十五等
觀有情、七十六先觀後作、七十七相好具足、七十八頂骨堅實、七十九顏容奇妙、八十胸臆
妙好。）

<xa>二願</xa>
　　願我來世，得菩提時，身如琉璃，內外清淨，無復瑕垢，光明廣大，威德熾然，身善安
住，焰網莊嚴，過於日月；若有眾生，昏闇及夜，莫知方所，以我光故，隨意所趣，作諸事
業。

<xa>三願</xa>
　　願我來世，得菩提時，以無邊無限智慧方便，令無量眾生，受用無盡，莫令一人有所乏
少。

<xa>四願</xa>
　　願我來世，得菩提時，諸有眾生，行異道者，一切安立菩提道中；行聲聞、辟支佛道者
，皆以大乘而安立之。（辟支，梵語具雲辟支迦羅，華言緣覺。）

<xa>五願</xa>
<pb n="659"/>
　　願我來世，得菩提時，若有眾生，於我法中，修行梵行；此諸眾生，無量無邊，一切皆
得不缺減戒，具三聚戒，無有破戒起惡道者。（三聚戒者，攝律儀戒、攝善法戒、饒益有情
戒也。）

<xa>六願</xa>
　　願我來世，得菩提時，若有眾生，其身下劣，諸根不具，丑陋頑愚，聾盲跛躄，身攣背
傴，白癩癲狂；若復有餘種種身病，聞我名已，一切皆得諸根具足，身份成滿。

<xa>七願</xa>
　　願我來世，得菩提時，若有眾生，諸患逼切，無護無依，無有住處；遠離一切資生醫藥
，又無親屬，貧窮可愍。此人若得聞我名號，眾患悉除，無諸痛惱，乃至究竟無上菩提。

<xa>八願</xa>
　　願我來世，得菩提時，若有女人，為諸惡之所逼惱，猒離女身，願捨女形，聞我名已，
轉女人身，成丈夫相，乃至究竟無上菩提。

<xa>九願</xa>
　　願我來世，得菩提時，令一切眾生，解脫魔網；若墮種種異見稠林，悉當安立置於正見
，次第示以菩薩行門。

<xa>十願</xa>
　　願我來世，得菩提時，若有眾生，種種王法，係縛鞭撻，牢獄應死，無量災難，悲憂煎
迫，身心受苦；此等眾生，以我福力，皆得解脫一切苦惱。

<xa>十一願</xa>
　　願我來世，得菩提時，若有眾生，飢火燒身，為求食故，作諸惡業；我於彼所，先以最
妙色香味食，飽足其身；後以法味，畢竟安樂。

<xa>十二願</xa>
　　願我來世，得菩提時，若有眾生，貧無衣服，寒熱蚊虻，日夜逼惱；我當施彼隨用衣服
<pb n="660"/>
，種種雜色，如其所好；亦以一切寶莊嚴具，華鬘塗香，鼓樂眾妓，隨諸眾生所須之具，皆
令滿足。

<xa>修多羅</xa>
　　梵語修多羅，華言契經。契者，上契諸佛之理，下契眾生之機。經者，法也，常也。十
界同遵曰法，三世不易曰常，此聖教之總名也。又修多羅即是長行直說法相，隨其義理長短
，不以字數為拘也。（十界者，佛界、菩薩界、緣覺界、聲聞界、天界、人界、修羅界、餓
鬼界、畜生界、地獄界也。）

<xa>祇夜</xa>
　　梵語祇夜，華言應頌，又云重頌。謂應前長行之文，重宣其義，或六句、四句、三句、
二句，皆名頌也。

<xa>伽陀</xa>
　　梵語伽陀，華言諷頌。謂不頌長行，直說偈句。如金光明經中空品等是也。

<xa>尼陀羅</xa>
　　梵語尼陀羅，華言因緣。如經中有人問，故為說是事；如律中有人犯是事，故制是戒。
如來所說一切根本緣起之事，皆名因緣。如法華經中，化城喻品，說宿世因緣等是也。

<xa>伊帝目多</xa>
　　梵語伊帝目多，華言本事。謂說諸菩薩弟子因地所行之事。如法華經中本事品云：藥王
菩薩，於日月淨明德佛所，得法歡喜，即然身臂，以為供養；修諸苦行，求菩提道。等是也
。（梵語菩提，華言道。）

<xa>闍多伽</xa>
　　梵語闍多伽，華言本生。謂說佛菩薩本地受生之事。如涅槃經云：比丘當知，我於過去
，作鹿羆獐兔龍及作金翅鳥、粟散王、轉輪聖王之類。是也。（梵語比丘，華言乞士。）

<xa>阿浮達磨</xa>
<pb n="661"/>
　　梵語阿浮達磨，華言未曾有，亦云希有。謂如佛初生時，即行七步，足跡之處，皆有蓮
華，放大光明，徧照十方世界，而發是言：我是度一切眾生生老病死者。地大震動，天雨眾
華，樹出音聲，作天妓樂，如是等無量希有之事是也。

<xa>婆陀</xa>
　　梵語婆陀，具雲阿波阤那，華言譬喻。謂如來說法，為鈍根者，假譬喻以曉示之，令其
開解。如法華經中，火宅、藥草等喻是也。

<xa>優婆提舍</xa>
　　梵語優婆提舍，華言論議。謂諸經中問答辯論諸法之事。如法華經提婆達多品中，智積
菩薩與文殊師利論說妙法等是也。（梵語提婆達多，華言天熱。梵語文殊師利，華言妙德。
）

<xa>優阤那</xa>
　　梵語優阤那，華言自說。謂無有人問，如來以他心智，觀眾生機，而自宣說。如楞嚴會
上，說五十種魔事，不待阿難請問。又如彌阤經，無有緣起，自告舍利弗等是也。（五十種
魔者，謂色受想行識五陰，各有十種也。梵語阿難，華言慶喜。梵語舍利弗，華言鶖子。）

<xa>毗佛略</xa>
　　梵語毗佛略，華言方廣。方者法也，廣者大也。又正理曰方，包富曰廣。謂大乘方等經
典，其義廣大，猶如虛空也。

<xa>和伽羅</xa>
　　梵語和伽羅，華言授記。謂如來為諸菩薩、辟支、聲聞授作佛記。如法華經云：汝阿逸
多，於當來世，而成佛道，號曰彌勒。等是也。（辟支，梵語具雲辟支迦羅，華言緣覺。梵
語彌勒，華言慈氏，阿逸多，即彌勒字也。）

<xa>無明</xa>
　　謂過去世煩惱之惑，覆於本性，無所明瞭，故曰無明。

<pb n="662"/>
<xa>行</xa>
　　謂過去世，身口造作一切善不善業，是名為行。

<xa>識</xa>
　　謂由過去惑業相牽，致令此識，投托母胎，一剎那間，染愛為種，納想成胎，是名為識
。（梵語剎那，華言一念。）

<xa>名色</xa>
　　名即是心，謂心但有名而無形質也；色即色質，即是身也。謂從托胎已後，至第五個七
日，名形位，生諸根形，四支差別，是名為色。（四支者，即兩手兩足也。）

<xa>六入</xa>
　　謂從名色已後，至第六個七日，名發毛爪齒位，第七七日，名具根位，六根開張，有入
六塵之用，是名六入。（六根者，眼根、耳根、鼻根、舌根、身根、意根也。六塵者，色塵
、聲塵、香塵、味塵、觸塵、法塵也。）

<xa>觸</xa>
　　謂出胎已後，至三四歲時，六根雖觸對六塵，未能了知生苦樂想，是名為觸。

<xa>受</xa>
　　謂從五六歲至十二三歲時，因六塵觸對，六根即能納受前境好惡等事，雖能了別，然未
能起婬貪之心，是名為受。

<xa>愛</xa>
　　謂從十四五歲至十八九歲時，貪於種種勝妙資具及淫慾等境，然猶未能廣遍追求，是名
為愛。

<xa>取</xa>
　　謂從二十歲後，貪慾轉盛，於五塵境，四方馳求，是名為取。（五塵者，色塵、聲塵、
香塵、味塵、觸塵也。）
<pb n="663"/>

<xa>有</xa>
　　謂因馳求諸境，起善惡業，積集牽引，當生三有之果，是名為有。（因果不亡為有，三
有者，欲有、色有、無色有，即三界也。）

<xa>生</xa>
　　謂從現世善惡之業，後世還於六道四生中受生，是名為生。（六道者，天道、人道、修
羅道、餓鬼道、畜生道、地獄道也。四生者，胎生、卵生、濕生、化生也。）

<xa>老死</xa>
　　謂從來世受生已後，五陰之身，熟已還壞，是名老死。（五陰者，色陰、受陰、想陰、
行陰、識陰也。）

<xa>眼入</xa>
　　謂眼根對色，即能見色，是名眼入。

<xa>耳入</xa>
　　謂耳根對聲，即能聞聲，是名耳入。

<xa>鼻入</xa>
　　謂鼻根對香，即能嗅香，是名鼻入。

<xa>舌入</xa>
　　謂舌根對味，即能嘗味，是名舌入。

<xa>身入</xa>
　　謂身根對觸，即能覺觸，是名身入。

<xa>意入</xa>
　　謂意根對法，即能分別於法，是名意入。
<pb n="664"/>

<xa>色入</xa>
　　謂一切可見之色，而對於眼，是名色入。

<xa>聲入</xa>
　　謂一切可聞之聲，而對於耳，是名聲入。

<xa>香入</xa>
　　謂一切可嗅之香，而對於鼻，是名香入。

<xa>味入</xa>
　　謂一切可嘗之味，而對於舌，是名味入。

<xa>觸入</xa>
　　謂一切可覺之觸，而對於身，是名觸入。

<xa>法入</xa>
　　謂一切可分別之法，而對於意，是名法入。

<xa>住阿蘭若處</xa>
　　梵語阿蘭若，華言寂靜處。謂比丘當住於空閑寂靜之處，身離憒鬧，心離欲塵，永絕攀
緣，求無上道，是為頭阤行也。

<xa>常行乞食</xa>
　　謂比丘離諸貪求，不受他請，常行乞食，以資色身，助成道業。若得食時，或好或惡，
不起分別增減之念；若不得食，亦無嫌恨，得與不得，心常平等，是為頭阤行也。

<xa>次第乞食</xa>
　　謂比丘乞食之時，不著於味，不輕眾生，不擇貧富，常平等一心次第而乞，是為頭阤行
也。
<pb n="665"/>

<xa>一食</xa>
　　謂比丘修道，應作是念：我求一食尚多有所妨，何況小食、後食，若不自損，則失半日
之功，不能一心行道。是故斷數數食，受一食法，是為頭阤行也。（小食者，晨時食也；後
食者，過中食也。）

<xa>節量食</xa>
　　謂比丘所乞之食，當作三分。若見渴乏者，以一分施之。又減一搏食，至空靜處，置淨
石上，施諸禽獸。若不見睏乏者，但食三分之二，亦留一分，不得盡食。如此，則身輕安隱
，易消無患，不廢行道。若貪心極啖，則腹脹氣塞，妨損道業。是故節食為頭阤行也。

<xa>過中不飲漿</xa>
　　漿即果漿、蜜漿之類，謂比丘修道，於種種漿，日若過中，悉不得飲。若飲者，則心樂
著，貪求無猒，不能一心修習善法，是故過中不飲漿，為頭阤行也。

<xa>著弊衲衣</xa>
　　謂比丘不貪服飾，不求好衣，但於聚落中拾陳舊廢棄之物，浣濯令淨，作為衲衣，覆除
寒露而已。若貪新好，則多追求，以損道行；又能招致賊盜，是故著弊衲衣為頭阤行也。

<xa>但三衣</xa>
　　三衣者，九條、七條、五條袈裟之衣也。謂比丘少欲知足，衣取蓋形，不多不少。如白
衣之人，畜種種衣，及外道苦行，裸形無恥，皆不合中道。是故佛弟子捨此二邊，但受三衣
為頭阤行也。（梵語袈裟，華言不正色，言九條、七條、五條者，此袈裟上中下之等第也。
）

<xa>塚間坐</xa>
　　謂無常苦空之觀，是佛法之初門，能令猒離三界。比丘住於塚間，常見死屍，臭爛狼籍
，火燒鳥啄，則無常不淨之想，易得成就，是故塚間坐為頭阤行也。（無常者，謂五陰之身
，終歸壞滅也。苦者，謂由此身而受生死逼迫等苦也。空者，謂此身由四大假合而成，畢竟
不有也。）
<pb n="666"/>

<xa>樹下坐</xa>
　　謂比丘於塚間不得道者，當至樹下，思惟求道。如佛生時，成道、轉法輪、般涅槃，皆
在樹下。有如是因緣，是故比丘如佛所行，當樹下坐，為頭阤行也。（梵語涅槃，華言滅度
。）

<xa>露地坐</xa>
　　謂比丘在樹下坐，如住半捨，蔭覆涼樂，故生愛著；又慮雨漏濕冷，鳥屎污身，毒蟲所
擾，於是思惟露地而坐，隨意快樂，月光徧照，令心明利，易入空定。是故露地坐為頭阤行
也。

<xa>但坐不臥</xa>
　　謂比丘四威儀中，坐為第一，食易消化，氣息調和，可以入道。若懈怠睡眠，諸煩惱賊
常伺其便。若行若立，心動難攝。是故比丘常當安坐，脅不至席，為頭陀行也。（四威儀，
即行住坐臥之威儀也。）

<xa>屠羊</xa>
　　屠者，殺也。謂人或以自食，而常宰殺；或因取利販賣，而常宰殺，是為惡律儀。

<xa>養雞</xa>
　　謂因嗜其肉味，以充口體，常自畜養，意圖烹殺，是為惡律儀。

<xa>養豬</xa>
　　謂或因自欲充於口腹，或因販賣求利，以資其生，而畜養之者，是為惡律儀。

<xa>捕鳥</xa>
　　謂以殺心故，網捕禽鳥，或食或賣，傷害生命，是為惡律儀。

<xa>捕魚</xa>
　　謂以殺心故，而用網罟取捕諸魚，或食或賣，傷害物命，是為惡律儀。
<pb n="667"/>

<xa>獵師</xa>
　　謂以殺心故，獵捕一切禽獸，或食或賣，傷害物命，是為惡律儀。

<xa>作賊</xa>
　　謂見一切物，常懷劫盜之心，不思物各有主，妄行攘竊，賊害於人，是為惡律儀。

<xa>魁膾</xa>
　　魁膾者，為官操刃行刑之人。謂人本同類，彼雖犯法，理固當死；然習為操刃之業，以
害其生，實為惡行，是為惡律儀。

<xa>守獄</xa>
　　謂為獄吏，守其牢獄，以杻械枷鎖，非理陵虐罪因（編者註：『因』疑為『囚』字），
無慈善心，是為惡律儀。

<xa>咒龍</xa>
　　謂習諸邪法咒術，咒於龍蛇，以為戲樂，是為惡律儀。

<xa>屠犬</xa>
　　謂殺犬以資利養，是為惡律儀。

<xa>伺獵</xa>
　　謂作獵主，伺捕禽獸，以利其生，而自積罪業，是為惡律儀。

<xa>言說妄想</xa>
　　謂計著種種妙音歌詠之聲，以為有性，是名言說妄想。

<xa>所說事妄想</xa>
　　謂凡所說事，窮其自性，惟聖智所知；凡愚不了，但依彼事，而生言說，是名所說事妄
想。
<pb n="668"/>

<xa>相妄想</xa>
　　謂隨事起見，猶如渴鹿奔逐陽焰，作於水想，如於地水火風，執有堅濕暖動之性，然不
知性本融通，於一切法相，虛妄計著，是名相妄想。

<xa>利妄想</xa>
　　謂樂著世間種種金銀珍寶等財利，而不知此物，本是虛幻；凡夫不了，而起貪著，是名
利妄想。

<xa>自性妄想</xa>
　　謂執持諸法，起自性見，以自為是，餘皆為非，是名自性妄想。

<xa>因妄想</xa>
　　謂於因緣所生之法，起有無等見，妄想分別，成生死因，是名因妄想。

<xa>見妄想</xa>
　　謂於五陰等法，妄計有無、一異，起諸邪見，執著分別，是名見妄想。（五陰者，色陰
、受陰、想陰、行陰、識陰也。有無者，計有即常見，計無即斷見。一異者，計五陰之法為
一為異也。）

<xa>成妄想</xa>
　　謂於假名實法上，計我、我所，而起言說，成決定論，是名成妄想。（假名者，謂名字
虛假也；實法者，謂五陰之法是實有也。我、我所者，我即假名，我所即五陰色身等也。）

<xa>生妄想</xa>
　　謂計一切法若有若無，皆從緣起而生分別，是名生妄想。

<xa>不生妄想</xa>
　　謂一切法皆先有體，不假因緣而生，是名不生妄想。

<pb n="669"/>
<xa>相續妄想</xa>
　　謂於一切諸法，執此與彼，遞相系屬，計著分別，無有斷絕，是名相續妄想。

<xa>縛不縛妄想</xa>
　　謂於一切法，以情生著，故則成繫縛；若離妄想，則無繫縛。凡夫不了，於此無縛解中
，而生計著，是名縛不縛妄想。

<xa>欲貪</xa>
　　謂於可意之境，愛染念著，而生悅樂也。

<xa>瞋恚</xa>
　　謂於不可意之境，無所愛樂，而自生嗔忿也。

<xa>色貪</xa>
　　謂於色界，愛樂淨法，貪著禪味也。

<xa>無色貪</xa>
　　謂於無色界，識處等定，愛樂可意，心生味著也。

<xa>無明</xa>
　　謂於事理等法，無所明瞭，障覆真性也。

<xa>身見</xa>
　　謂於五陰等法中，強立主宰，妄計為身也。（五陰者，色陰、受陰、想陰、行陰、識陰
也。）

<xa>邊見</xa>
　　謂於身見上計我，或斷或常，隨執一邊也。（計斷、常者，謂外道自計此身死已不生，
名斷見；又計此身死已更生，名常見也。）

<pb n="670"/>
<xa>邪見</xa>
　　謂由計斷、常，不信因果，以為無作無得，起見誹謗也。

<xa>見取</xa>
　　謂因此見，而能通至非非想天，信此非餘，執劣為勝。（非非想天，即無色界天也。信
此非餘者，謂自信己之所行，而於餘人所行，悉以為非也。）

<xa>戒取</xa>
　　謂執邪為道，非因計因。如持雞狗等戒，以為可得清淨解脫是也。（雞狗等戒者，外道
妄計，自謂前世從雞狗中來，即便獨足而立，及啖糞穢以為苦行也。）

<xa>慢</xa>
　　謂貢高自舉，輕慢他人也。

<xa>疑</xa>
　　謂於諦理不能解了，心生猶豫，是非不決也。（諦理者，即苦集滅道四諦之理也。）

<xa>卵生</xa>
　　卵生者，從殼而出生也。謂此類有情，因虛妄顛倒之惑，起飛沉亂想之業，惑業和合，
故感此生之報，即魚鳥龜蛇之類是也。（飛沉者，若想念浮舉，則為飛禽；若情念沉重，報
為魚蛇之類也。）

<xa>胎生</xa>
　　胎生者，從胞胎而出生也。謂此類有情，因愛慾雜染之惑，起橫、豎亂想之業，惑業相
滋，故感此生之報，即人畜龍僊之類是也。（橫、豎者，人身豎，而畜生橫也。因行正道，
得為人類，故身豎；因行邪道，感生畜類，故身橫也。）

<xa>濕生</xa>
　　濕生者，從濕處而受生也。謂此類有情，因顛倒執著之惑，起翻覆亂想之業，惑業和合
，故感此生之報，即含蠢蠕動之類是也。（翻覆即飛伏也。因違義背信，翻覆任情，遂感蠢
<pb n="671"/>
蠕飛伏之類也。）

<xa>化生</xa>
　　化生者，無而忽有也。又離此舊形，易彼新質，為化生也。謂此類有情，因顛倒變易之
惑，起捨故取新亂想之業，惑業和合，故感此生之報，即轉蛻飛行之類是也。（轉蛻飛行者
，如蠶蛻形為蛾，如雀化蛤之類。）

<xa>有色</xa>
　　有色者，有形礙明顯之色也。謂此類有情，因顛倒障礙之惑，起精耀亂想之業，惑業顯
著，故感此生之報，即休咎精明之類是也。（休咎精明者，如星辰，吉者為休，凶者為咎；
爝火蚌珠，皆精明之類，爝火即螢火也。）

<xa>無色</xa>
　　無色者，無有形色也。謂此類有情，因顛倒銷散之惑，起陰隱亂想之業。惑業暗昧，故
感此生之報，即空散銷沉之類是也。（空散銷沉者，色盡心亡，猒空絕想，沉冥幽隱，即無
色界外道之類是也。）

<xa>有想</xa>
　　有想者，從憶想所生也。謂此類有情，因顛倒罔象之惑，起潛結亂想之業，惑業和合，
故感此生之報。即神鬼精靈之類是也。（罔象者，似有似無也。潛結者，潛即隱伏，結即凝
滯也。）

<xa>無想</xa>
　　無想者，想心昏迷，無所覺了也。謂此類有情，因頑鈍愚癡之惑，起枯槁亂想之業，惑
業和合，故感此生之報，即精神化為土木金石之類是也。（精神化為土木金石者，如華表生
精，如黃頭外道化為石是也。）

<xa>非有色</xa>
　　非有色者，謂雖有形色，而假他所成也。謂此類有情，因虛偽相待之惑，起因依亂想之
業，惑業相染，故感非有色相成色之報，即水母以蝦為目之類是也。（非有色相成色者，如
<pb n="672"/>
水母本無自類之色相，故曰非有色相，以水沫為身，以蝦為目，故曰成色也。）

<xa>非無色</xa>
　　非無色者，因聲呼召而能成形也。謂此類有情，因相引妄性顛倒之惑，起呼召亂想之業
，惑業相附，故感非無色相無色之報，即咒詛厭生之類是也。（非無色相無色者，如蝦蟆等
，從自類生，不假他成，故曰非無色相，藉聲得生，故曰無色。咒詛猒生者，咒詛亦呼召耳
，猒即禱也，如蝦蟆以聲附卵，然後生長，非聲則壞；又孔雀，雌者聞雄者鳴，即有娠，生
雛，此等物類，若由厭禱而生也。）

<xa>非有想</xa>
　　非有想者，謂借他之身以成自類也。謂此類有情，因誣罔顛倒之惑，起迴互亂想之業，
惑業和合，故感非有想相成想之報，即蒲盧等異質相成之類是也。（誣罔即誑惑也，迴互猶
轉換也。蒲盧，蜾羸也，取青蟲以為己子，乃誣罔迴互之義也。非有想相成想者，如青蟲，
非蒲盧之類，故曰非有想相而能成己之子，故曰成想也。）

<xa>非無想</xa>
　　非無想者，謂雖親而成怨害也。謂此類有情，因怨恨顛倒之惑，起殺害妄想之業。惑業
和合，故感非無想相無想之報，即土梟等，附塊為兒；及破鏡鳥，以毒樹果，抱為其子。子
成，父母皆遭其食之類是也。（非無想相無想者，父母有愛，故曰非無想相；後時成大，父
母遭食，故曰無想也。土梟，食母鳥也；破鏡，食父獸也，形如貙而虎眼。今雲鳥者，恐譯
誤耳。）

<xa>住正戒</xa>
　　謂出家之人，入於聚落乞食，當收攝身心，安住正戒，勿令毀犯也。

<xa>住正威儀</xa>
　　謂出家之人，乞食之時，當須正其容貌，端其威儀，令一切人生敬信心也。

<xa>住正命</xa>
　　謂出家之人，當依佛制，乞食自活，資身進道，離於五種邪命之食也。（五邪命者：詐
<pb n="673"/>
現異相，自說功能，佔相吉凶，高聲現威，說所得利，以動人心也。）

<xa>住正覺</xa>
　　謂出家之人，當須覺了身為苦本，甚可厭惡。為正道故，而行乞食，隨得支身，以除飢
渴，勿令多貪，妨進道業也。（已上乞食四事。）

<xa>依法</xa>
　　謂出家之人，或於道場中經行，或於聚落內乞食，當須行步徐緩，遵其法則也。

<xa>依時</xa>
　　謂出家之人，當念無常迅速，晝夜深自警悟，不可眠臥，妨損道業。遺教經云：晝則勤
心修習善法，無令失時；初夜後夜，亦勿有廢。是也。

<xa>依處</xa>
　　謂出家之人，欲求寂靜無為之樂，當離憒（古對切）鬧之處，獨處閑居，思滅苦本也。

<xa>依次</xa>
　　謂出家之人，於大眾中，當依戒臘，資次而坐，勿令攙越。梵網經云：先受戒者在前坐
，後受戒者在後坐。是也。（已上威儀四事。）

<xa>離貪</xa>
　　謂出家之人，已住正戒，當制五根，勿令放逸。五欲之害，甚於毒蛇，不應貪著也。（
五根者，眼根、耳根、鼻根、舌根、身根也。五欲者，色慾、聲欲、香欲、味欲、觸欲也。
）

<xa>十離嗔</xa>
　　謂出家之人，當以慈悲為本，忍受惡罵之毒，如飲甘露；無令嗔恨。嗔之為害，甚於猛
火，常當防護，勿令得入也。

<xa>離取著</xa>
<pb n="674"/>
　　謂出家之人，常以智慧觀察己身及以外物，皆悉虛幻，不應妄取執著。遺教經云：持淨
戒者，不得販賣貿易，安置田宅，及諸財寶，皆當遠離。是也。

<xa>離粗獷</xa>
　　謂出家之人，當須柔軟和順，以成清雅之德，不應粗暴猛獷，有失和敬之儀也。（和敬
者，謂外同他善，內自謙卑也。）

<xa>離憍慢</xa>
　　謂出家之人，當須謙敬卑下，折己慢幢，精進修道，不應自恃有德，憍傲侮慢，貢高於
人也。（已上離煩惱五事。）

<xa>一緣</xa>
　　謂須彌山，佉阤羅山，二山中間，有水，廣八萬四千由旬，其水生優缽羅等雜華，互相
照觸，日光為之生冷。（梵語須彌，華言妙高。梵語由旬，華言限量。梵語優缽羅，華言青
蓮。）

<xa>二緣</xa>
　　謂佉阤羅山，伊沙阤羅山，二山中間，有水，縱廣四萬二千由旬，其水生諸雜華，互相
照觸，日光為之生冷。（梵語伊沙阤羅，華言持軸。）

<xa>三緣</xa>
　　謂伊沙阤羅山，樹提阤羅山，二山中間，有水，廣二萬由旬，其水生諸雜華，互相照觸
，日光為之生冷。

<xa>四緣</xa>
　　謂善見山，樹提山，二山中間，有水，廣一萬二千由旬，其水生諸雜華，互相照觸，日
光為之生冷。

<xa>五緣</xa>
　　謂善見山，馬祀山，二山中間，有水，廣六千由旬，其水生諸雜華，互相照觸，日光為
<pb n="675"/>
之生冷。

<xa>六緣</xa>
　　謂馬祀山，尼彌阤羅山，二山中間，有水，廣一千二百由旬，其水生諸雜華，互相照觸
，日光為之生冷。（梵語尼彌阤羅，華言抱持。）

<xa>七緣</xa>
　　謂尼彌阤羅山，調伏山，二山中間，有水，廣六百由旬，其水生諸雜華，互相照觸，日
光為之生冷。

<xa>八緣</xa>
　　謂調伏山，金剛輪山，二山中間，有水，廣三百由旬，其水生諸雜華，互相照觸，日光
為之生冷。

<xa>九緣</xa>
　　謂金剛輪山，閻浮提地，二處中間，有水，映於日光，而日生冷。（梵語閻浮提，華言
勝金洲。）

<xa>十緣</xa>
　　謂南閻浮提河少，西拘耶尼水多，其水映於日光，而日生冷。（梵語拘耶尼，華言牛貨
。）

<xa>十一緣</xa>
　　謂西拘耶尼河少，東弗於逮水多，其水映於日光，而日生冷。（梵語弗於逮，華言勝。
）

<xa>十二緣</xa>
　　謂東弗於逮河少，北郁單越河多，其水映於日光，而日生冷。（梵語郁單越，華言勝處
。）

<pb n="676"/>
<xa>十三緣</xa>
　　謂日宮殿光，照大海水，水映日光，而日生冷。

<xa>不自觀音，以觀觀者</xa>
　　不自觀音者，謂不隨聲塵所起知見也。以觀觀者，謂返照自性也。不起知見，則無所妄
；返照自性，則一切真寂，無復苦惱。故令受苦眾生，蒙此真觀，即得解脫，是為無畏。經
云：觀其音聲，即得解脫。是也。

<xa>知見旋復</xa>
　　在心曰知，在眼曰見。知見性熱，則屬於人（編者註：『人』疑為『火』字）。謂菩薩
能旋轉知見，以復真空。能令眾生，設入火難，自不能燒，是為無畏。經云：設入大火，火
不能燒。是也。

<xa>觀聽旋復</xa>
　　觀聽性動，則屬於水。謂菩薩能旋轉觀聽，以復真空。能令眾生，設為大水所漂，自不
能溺，是為無畏。經云：大水所漂，水不能溺。是也。

<xa>斷滅妄想，心無殺害</xa>
　　妄想作業，以殺為首。謂菩薩證悟實性，斷滅妄想，大慈心發，無殺害念。能令眾生入
彼羅剎鬼國，鬼自滅惡，是為無畏。經云：入諸鬼國，鬼不能害。是也。（梵語羅剎，華言
速疾鬼。）

<xa>熏聞成聞，六根銷復</xa>
　　同於聲聽，謂熏聞屬思，思其所聞，無性可得，則成真聞。六根害人，兵刃無異。菩薩
六根既皆銷滅，以復真空，一切塵境，同於聲聽。能令眾生，當被害者，刀刃所加，段段折
壞，是為無畏。經云：臨當被害，刀段段壞。是也。（六根者，眼根、耳根、鼻根、舌根、
身根、意根也。）

<xa>聞熏精明，明徧法界</xa>
　　謂菩薩從聞熏習，所成慧性，既得精明，明照十方，週徧法界，幽暗即消。能令眾生雖
<pb n="677"/>
被藥叉諸幽暗者，來近其側，目受明奪，自不能視，是為無畏。經云：藥叉羅剎鳩槃荼鬼，
雖近其傍，目不能視。是也。（梵語藥叉，亦云夜叉，華言勇健。梵語鳩槃荼，華言甕形。
）

<xa>音性圓消，觀聽返入</xa>
　　謂受虛妄聲塵繫縛，不異禁系枷鎖。菩薩以動靜之性俱滅，則其觀聽返妄入真，聲塵解
脫。能令眾生禁系等事，不能著身，是為無畏。經云：禁系枷鎖，所不能著。是也。

<xa>滅音圓聞，遍生慈力</xa>
　　謂菩薩消滅音聲，圓成聞慧，則遍生慈力，能以大利，令彼得樂。是以眾生經於險路，
如行坦途；或遇惡寇，自不能劫，是為無畏。經云：經過險路，賊不能劫。是也。

<xa>熏聞離塵，色不能劫</xa>
　　謂菩薩以思慧熏聞成性，離諸塵妄，不被色塵所劫。能令一切性多婬人，貪慾不生，是
為無畏。經云：能令一切多媱眾生，遠離貪慾。是也。

<xa>純音無塵，根境圓融</xa>
　　謂菩薩音性純淨，離諸妄塵，根境相入，圓融無礙。能令懷忿恨人，瞋恚不生，是為無
畏。經云：能令一切忿恨眾生，離諸瞋恚。是也。

<xa>銷塵旋明</xa>
　　謂菩薩除暗銷塵，旋復性明。能令一切昏鈍無善心人，癡暗遠離，是為無畏。經云：能
令一切昏鈍性障，諸阿顛迦，永離癡暗。是也。（梵語阿顛迦，華言無善心。）

<xa>融形復聞</xa>
　　謂融形則礙滅，復聞則性真。故涉入世間而不壞世間之相，能徧十方，供養微塵數佛，
稟承其法，各為法子，以此無畏，施諸無子眾生，欲求男者，令得生男。經云：能令無子眾
生，欲求男者，誕生福德智慧之男。是也。

<xa>六根圓通，明照無二</xa>
<pb n="678"/>
　　謂菩薩六根圓融，通達無礙，含攝法界，如大圓鏡，明照無二。由此故能承順法門，受
領無失，以此無畏，施諸無子眾生，欲求女者，即得生女。經云：能令法界無子眾生，欲求
女者，誕生福德柔順，眾人愛敬，有相之女。是也。

<xa>我一名與六十二恆河沙名，等無有異</xa>
　　謂菩薩得真圓通，能令求福眾生，但持我之名號，與彼俱持無數菩薩名號之人較量所得
福德，等無有異，是為無畏。經云：能令眾生持我名號，與彼共持六十二恆河沙諸法王子，
二人福慧，正等無異。是也。

<xa>神龍所護地</xa>
　　謂有神龍護持之處，忌於結界建壇，誦咒作法，恐其侵惱，令所作行法不得成就也。

<xa>藥叉羅剎住地</xa>
　　謂有藥叉等鬼神所住之處，忌於結界建壇，誦咒作法，恐其伺於方便，擾亂行法，令不
成就也。

<xa>屍阤林地</xa>
　　梵語屍阤，華言寒林，謂有死屍積聚之處，忌於結界建壇，誦咒作法，以其臭穢不淨，
妨於淨行，作法難成也。

<xa>無佛法地</xa>
　　謂如來正教所不到處，忌於結界建壇，誦咒作法，以無正教之法，善神不來守護，行法
難成也。

<xa>虎狼住地</xa>
　　謂有虎狼猛獸之處，忌於結界建壇，誦咒作法，以其威猛毒害，非吉祥空閑之地，難以
安住作法也。

<xa>多蚊蟲地</xa>
　　謂有蚊蚋聚集之處，忌於結界建壇，誦咒作法，以其能喧鬧，又能[口*(帀)]人，
<pb n="679"/>
不得寂靜，作法難成也。

<xa>無雨地</xa>
　　謂多旱無雨之處，忌於結界建壇，誦咒作法，以其泉源枯竭，人多渴乏，絕於助緣，行
法難成也。

<xa>饒風地</xa>
　　謂風常起之處，忌於結界建壇，誦咒作法，以其飄蕩多寒，妨於道行，作法難成也。

<xa>賊住地</xa>
　　謂有盜賊所住之處，忌於結界建壇，誦咒作法，以其多損害心，妨於道行，難以安住作
法也。

<xa>屠殺住地</xa>
　　謂屠兒殺者所住之處，忌於結界建壇，誦咒作法，以其無慈悲心，非吉祥空閑之地，行
法難成也。

<xa>酤酒住地</xa>
　　謂賣酒之處，忌於結界建壇，誦咒作法，以酒是起罪因緣，能令眾生心生顛倒，妨於道
行，作法難成也。

<xa>賣經像地</xa>
　　謂販賣經卷佛像之處，忌於結界建壇，誦咒作法，以其不信因果，無有善心，非吉祥空
閑之地，難以安住作法也。

<xa>賣凶具地</xa>
　　謂販賣刀杖弓箭殺生器具之處，忌於結界建壇，誦咒作法，以其多殺害心，非吉祥空閑
之地，難以安住作法也。

<xa>賣女地</xa>
<pb n="680"/>
　　謂炫賣女色之處，忌於結界建壇，誦咒作法，以其穢污不潔，妨於道行，作法難成也。

<xa>眾難地</xa>
　　謂水火刀兵險難之處，忌於結界建壇，誦咒作法，以凶險多難，非吉祥空閑之地，難以
安住作法也。

<xa>根本無明</xa>
　　謂從無始之際，一念不覺，長夜昏迷，不了真理，能生一切諸惑煩惱，是為根本無明。

<xa>枝末無明</xa>
　　謂心、心所法相應而起，即有貪嗔慢疑見等煩惱，是為枝末無明。（心、心所法者，心
即心王，心所即受想行也。）

<xa>共無明</xa>
　　謂一切結使，共相造作一切諸業，是為共無明。（結使者，謂一切煩惱，能纏縛驅使於
人入於生死也。）

<xa>不共無明</xa>
　　謂第七識無別體相，妄起染心，障蔽無漏聖法，恆不間斷，是為不共無明。（第七識，
即意識也。無漏者，謂不漏落生死也。）

<xa>相應無明</xa>
　　謂第七識，恆與貪癡見慢四惑相應而起，是為相應無明。

<xa>不相應無明</xa>
　　謂第七識，不與餘識外緣粗顯之境相應，是為不相應無明。（粗顯之境者，謂色等五塵
之境也。）

<xa>迷理無明</xa>
　　謂根本無明，障於中道之理，不能顯發，是為迷理無明。
<pb n="681"/>

<xa>迷事無明</xa>
　　謂見、思煩惱障蔽生死之事，不能出離，是為迷事無明。

<xa>獨頭無明</xa>
　　謂妄覺之心，不緣外境，孤然生起，生已增廣，是為獨頭無明。

<xa>俱行無明</xa>
　　謂心、心所法，常相隨逐，曾不捨離，是為俱行無明。

<xa>覆業無明</xa>
　　謂一切結使，覆蔽諸業，不令人知，恐失名譽、利養、恭敬等，是為覆業無明。

<xa>發業無明</xa>
　　謂貪癡我見慢等，悉能發生一切惡業，是為發業無明。

<xa>種子、子時無明</xa>
　　種子者，謂第八藏識，含藏一切染淨種子也。子時者，子為十二時之首，以喻藏識為諸
識之首也。蓋染習種子，蘊在藏識之中，未發顯時，是為種子、子時無明。

<xa>行業果無明</xa>
　　謂於十二因緣中，無明、行、愛、取、有，五者，煩惱是業因；識等七者，是苦果，是
為行業果無明。（十二因緣者，一無明、二行、三識、四名色、五六入、六觸、七受、八愛
、九取、十有、十一生、十二老死也。）

<xa>惑無明</xa>
　　謂俱生分別及根本隨煩惱等惑，是為惑無明。（俱生分別者，謂最初托胎，一念之識，
與形俱生，即有分別也。根本隨煩惱者，即前根本無明也。）

<xa>日觀</xa>
<pb n="682"/>
　　謂正坐西向，諦觀落日，令心堅住，專想不移；見日欲沒，狀如懸鼓，既見日已，閉目
開目，皆令明瞭，是名日觀。

<xa>水觀</xa>
　　謂作水想，想水成已，當作冰想，既見冰已，作琉璃想，此想成已，見琉璃地內外映徹
，是名水觀。（梵語琉璃，華言青色寶。）

<xa>地觀</xa>
　　謂前想成時，開目閉目，不令散失，如此想者，即名粗見極樂國地。見已分明，是名地
觀。

<xa>寶樹觀</xa>
　　謂作七重行樹想，一一樹，高八千由旬，七寶映飾，珠網覆上。行行相當，葉葉相次，
生諸妙華，成七寶果。其葉千色，有大光明，照映三千世界，十方國土，悉於中現，是名樹
觀。（梵語由旬，華言限量。有八十六、十四、十里三等之不同。七寶者，金、銀、琉璃、
玻璃、硨磲、碼瑙、赤真珠也。三千者，大千、中千、小千也。十方者，四方四維上下也。
）

<xa>八功德水觀</xa>
　　八功德水者，一澄淨、二清冷、三甘美、四輕軟、五潤澤、六安和、七除患、八增益也
。謂想極樂國土有八池水，一一池水，從如意珠王生，分為十四支，一一支作七寶妙色，黃
金為渠，雜色金剛以為底沙。一一水中，有六十億七寶蓮華，一一華，團圓正等十二由旬。
其摩尼水，流注華間，演說苦空無常無我諸波羅蜜微妙法音。其八池水，皆具八種功德，是
名八功德水觀。（梵語摩尼，華言如意。苦者，謂由五陰之身，而受生死逼迫等苦也。空者
，謂此身由四大假合而成，畢竟不有也。無常者，謂此身等終歸壞滅也。無我者，謂四大各
離，何者是我也？梵語波羅蜜，華言到彼岸。）

<xa>總觀</xa>
　　謂眾寶國土，一一各有五百億寶樓，樓中有無量諸天，作眾妓樂；又有樂器懸處虛空，
如天寶幢，不鼓自鳴。此眾音中，皆悉念佛、念法、念僧。此想成已，名見極樂世界寶樹、
<pb n="683"/>
寶地、寶池，是為總觀。

<xa>華座觀</xa>
　　謂當作七寶蓮華想，一一華葉，作百寶色，縱廣二百五十由旬；一一華葉，有百億摩尼
珠王，以為映飾，放千光明。毗楞伽寶以為其台，台上有四寶幢，幢上寶幔，如夜摩天宮，
是名華座觀。（毗楞伽，梵語具雲釋迦毗楞伽，華言能勝。梵語夜摩，華言善時分。）

<xa>像觀</xa>
　　像即佛像，謂欲想彼佛，先當想像，如閻浮檀金色，坐彼華上，見像坐已，心眼得開，
明見極樂國土，七寶莊嚴寶地寶池，寶樹行列，復想一大蓮華，在佛左邊；一大蓮華，在佛
右邊。觀世音、大勢至二菩薩坐左右華上，皆放光明，一一樹下，亦有三蓮華，各有一佛、
二菩薩像，徧滿彼國，此想成已，是名像觀。（梵語閻浮，華言勝金，樹名。其樹林中有河
，河底有金沙，名曰閻浮檀金也。）

<xa>佛真身觀</xa>
　　謂觀無量壽佛身相光明，身如百千萬億夜摩天閻浮檀金色。佛身高六十萬億那由他由旬
。眉間白毫，右旋宛轉，如五須彌山。佛眼如四大海水，青白分明。身諸毛孔，流出光明，
如須彌山。彼佛圓光，如百億三千大千世界。於圓光中，有百萬億那由他恆河沙化佛，有眾
多化菩薩，以為侍者。無量壽佛，有八萬四千相，一一相有八萬四千隨形好；一一好，復有
八萬四千光明；一一光明，徧照十方世界。欲觀無量壽佛者，從一相好入，但觀眉間白毫，
極令明瞭。見眉間白毫者，八萬四千相好，自然當現。見無量壽佛者，即見十方無量諸佛，
是名佛真身觀。（梵語那由他，亦云阿廋多，華言萬億。梵語須彌，華言妙高。）

<xa>觀世音觀</xa>
　　謂想觀世音菩薩，身長八十萬億那由他由旬，身紫金色，頂有肉髻，項有圓光，其圓光
中，有五百化佛，一一化佛，有五百化菩薩，無量諸天以為侍者。舉身光中，五道眾生一切
色相，皆於中現。毗楞伽寶以為天冠，冠中有一立化佛，高二十五由旬。菩薩面如閻浮檀金
色，眉間毫相，流出八萬四千種光，光有無量化佛，一一化佛，有無數化菩薩以為侍者。臂
如紅蓮華色。手掌作五百億雜蓮華色。一一指端，有八萬四千畫，猶如印文。以此寶手，接
引眾生。足下有千輻輪相，其餘身相，眾好具足，如佛無異。唯頂上肉髻，及無見頂相，不
<pb n="684"/>
及世尊，是名觀世音觀。（五道者，天道、人道、餓鬼道、畜生道、地獄道也。）

<xa>大勢至觀</xa>
　　謂想大勢至菩薩，身量大小，亦如觀世音菩薩。圓光面各百二十五由旬，舉身光明，照
十方國，作紫金色。有緣眾生，皆悉得見。但見此菩薩一毫孔光，即見十方無量諸佛淨妙光
明，是故號為無邊光。以智慧光，普照一切，令離三塗，得無上力，是故號為大勢至菩薩。
天冠有五百寶華，一一寶華，有五百寶台，十方佛國廣長之相，皆於中現。於肉髻上，有一
寶瓶，盛諸光明，普現佛事。餘諸身相，如觀世音，等無有異，是名大勢至觀。（三途者，
刀途、血途、火途也。）

<xa>普想觀</xa>
　　謂前想成已，當起自心生於西方極樂世界，於蓮華中結跏趺坐，作蓮華合想。作蓮華開
想，蓮華開時，有五百色光來照身想，作眼目開想，見佛、菩薩滿虛空中，水鳥樹林及與諸
佛所出音聲，皆演妙法。見此事已，名見無量壽佛極樂世界，是為普想觀。

<xa>雜想觀</xa>
　　謂若欲至心生西方者，先觀丈六佛像，在池水上。阿彌阤佛神通如意，於十方國變現自
在。或現大身，滿虛空中。或現小身，丈六八尺。所現之形，皆真金色，圓光化佛，及寶蓮
華，如上所說。觀世音及大勢至，於一切處，身同眾生，但觀首相，知是觀世音，知是大勢
至，是名雜想觀。（梵語阿彌阤，華言無量壽。）

<xa>上輩生觀</xa>
　　（此觀於上品中，又分上中下三品）上輩上品上生者，謂欲生彼國，當發三心：一者至
誠心，二者深心，三者迴向發願心。具三心者，必生彼國。復有三種眾生，當得往生，一者
，慈心不殺，具諸戒行；二者，讀誦大乘方等經典；三者，修行六念，迴向發願，願生彼國
。此人精進勇猛，故阿彌阤佛與觀世音、大勢至無數化佛，百千比丘，執金剛台，至行者前
。阿彌阤佛放大光明照行者身，與諸菩薩授手迎接。行者自見其身，乘金剛台，隨從佛後，
如彈指頃，往生彼國。生彼國已，見佛聞法，即得悟無生法忍也。上輩上品中生者，謂能於
第一義，心不驚動，深信因果，不謗大乘，以此功德，求生極樂國土。命欲終時，阿彌阤佛
與觀世音、大勢至，無量大眾，持紫金台，至行者前，授手迎接，行者自見坐紫金台，合掌
<pb n="685"/>
讚佛，如一念頃，即生彼國七寶池中，佛及菩薩俱時放光，照行者身；經於七日，得無生忍
也。上輩上品下生者，謂亦信因果，不謗大乘，但發無上道心，以此功德，求生樂國，命欲
終時，阿彌阤佛及觀世音、大勢至，與諸菩薩，持金蓮華，來迎行者。坐已，華合，即生七
寶池中，七日乃得見佛。三七日後，於諸佛前，聞甚深法，經三小劫，住歡喜地也。（六念
者，謂念佛、念法、念僧、念天、念施、念戒也。梵語比丘，華言乞士。無生法忍者，謂一
切法本來不生，於此法中，而能忍可印證也。劫，梵語具雲劫波，華言分別時節。小劫者，
謂人壽八萬四千歲時，百年減一歲，如是減至十歲，又增至八萬四千歲，此一增一減，為一
小劫也。）

<xa>中輩生觀</xa>
　　（此觀於中品中，亦分上中下三品）中輩中品上生者，謂受持五戒及八戒齋，不造五逆
，無眾過患，以此善根，求生極樂世界，命欲終時，佛與比丘放金色光，至其人所，演說苦
空無常無我，讚歎出家，得離眾苦。行者歡喜，自見己身坐蓮華台，合掌為佛作禮，即得往
生極樂世界。蓮華尋開，聞眾音聲，讚歎四諦，即得阿羅漢道也。中輩中品中生者，謂若一
日一夜，持八戒齋，或持沙彌戒，或持具足戒，威儀無缺，以此功德，求生極樂世界，命欲
終時，見阿彌阤佛放金色光，持七寶蓮華，至行者前，授手迎接，行者自見坐蓮華上，蓮華
即合，生寶池中。七日華敷，合掌嘆佛，聞法歡喜，得須阤洹，經半劫已，成阿羅漢也。中
輩中品下生者，謂或有眾生，孝養父母，行世仁慈。此人命欲終時，遇善知識，為其廣說佛
國樂事，亦說四十八願。聞已命終，即生西方極樂世界。經七日已，遇觀世音、大勢至，聞
法歡喜，得須阤洹。過一小劫，成阿羅漢也。（五戒者，不殺、不盜、不邪婬、不妄語、不
飲酒也。八戒齋者，不殺、不盜、不邪婬、不妄語、不飲酒、不坐臥高廣大床、不著華鬘衣
、不觀聽歌舞戲樂、並過中不食也。五逆者，弒父、弒毋、弒阿羅漢、出佛身血、破和合僧
也。四諦者，苦諦、集諦、滅諦、道諦也。梵語阿羅漢，華言無學。沙彌戒即十戒也。具足
戒即二百五十戒也。梵語須阤洹，華言預流。四十八願者，一、願我剎中，無地獄餓鬼畜生
；二、願我剎中，無有女人；三、願我剎中，人欲食時，百味具足；四、願我剎中，人所欲
衣服，隨念即至；五、願我剎中，自地至虛空，皆有百寶宮殿；六、願我剎中，人心相愛敬
，無有憎嫉；七、願我剎中，人無有婬泆愚癡；八、願我剎中，人同一善心，無有他念；九
、願我剎中，人皆不聞不善之名；十、願我剎中，人知身如幻，無貪著心；十一、願我剎中
，天人形容，一類金色；十二、願十方世界，蜎飛蠕動，皆得為人；十三、願十方諸天人民
，皆作緣覺、聲聞；十四、願我剎中，人壽命無量；十五、願我剎中，人所受快樂，皆如漏
<pb n="686"/>
盡比丘；十六、願我剎中，人住正信位，離顛倒想；十七、願我剎中，人說經行道，十倍於
佛；十八、願我剎中，人盡通宿命；十九、願我剎中，人盡得天眼；二十、願我剎中，人盡
得天耳；二十一、願我剎中，人得他心智；二十二、願我剎中，人盡得神足通；二十三、願
十方眾生，聞我名號，皆生我剎；二十四、願我頂中光明，勝如日月百千萬倍；二十五、願
一切幽暗眾生，皆睹光明，來生我國；二十六、願十方眾生，蒙我光明，觸其身者，過諸天
人；二十七、願十方眾生，願生我國者，命終時，迎歸我國；二十八、願十方眾生，係念於
我一晝夜者，必生我剎；二十九、願十方眾生，十聲念我名號，必生我剎，除五逆謗法者；
三十、願十方眾生，前世作惡，聞我名號，壽終徑生我國；三十一、願十方眾生，禮我名號
，感諸天人，莫不致敬；三十二、願十方女人，聞我名號，壽終之後，不復為女；三十三、
願十方眾生，生我剎者，即補佛處；欲往他方設化，我以威力助往；三十四、願我剎中，人
欲往他方者，如其所願；三十五、願剎中菩薩，欲往他方供養諸佛，一食之頃，即可遍至；
三十六、願剎中菩薩，欲往十方供養諸佛既遍，是日未午，即還我剎；三十七、願剎中菩薩
，誦經說法，必得辯才智慧；三十八、願剎中菩薩，能演說法，其智慧辯才，不可限量；三
十九、願剎中菩薩，其身紫磨金色，與佛無異；四十、願剎中菩薩，欲於寶樹中，見十方佛
剎，即時應現；四十一、願剎中菩薩，雖少功德，亦能見我道場，樹高四千由旬；四十二、
願剎中一切天人，悉皆形色殊特，得天眼者，不辨名數；四十三、願我剎中人，所欲聞法，
自然得聞；四十四、願剎中菩薩，頂中皆有光明，無異於佛；四十五、願他方菩薩，聞我名
號，皆得解脫三昧；四十六、願他方菩薩，聞我名號，皆得成佛，常見一切諸佛；四十七、
願他方菩薩，聞我名號，即得不退轉地；四十八、願他方菩薩，聞我名號，即得無生忍，於
諸佛法，永不退轉也。）

<xa>下輩生觀</xa>
　　（此觀於下品中，亦分上中下三品）下輩下品上生者，謂或有眾生，作諸惡業，雖不謗
經，多造惡法，無有慚愧。命欲終時，遇善知識，為說大乘十二部經首題名字，除卻千劫極
重惡業；復教合掌稱南無阿彌阤佛。稱佛名故，除五十億劫生死之罪。爾時彼佛，即遣化佛
及化菩薩，至行者前，授手迎接。行者即見化佛光明，徧照其室，即便命終，乘寶蓮華，生
寶池中。經七七日，蓮華乃敷，二大菩薩放大光明，為說甚深十二部經。聞已信解，發無上
道心，經十小劫，得入初地也。下輩下品中生者，謂或有眾生，毀犯五戒八戒及具足戒，不
淨說法，無有慚愧；以惡業故，應墮地獄。命欲終時，地獄眾火，一時俱至。遇善知識，以
大慈悲，即為讚說阿彌阤佛十力威德，廣讚彼佛光明神力。此人聞已，除八十億劫生死之罪
<pb n="687"/>
，地獄猛火化為清涼之風，吹諸天華，華上皆有化佛、菩薩，迎接此人。如一念頃，即得往
生七寶池中蓮華之內。經於六劫，蓮華乃敷，二大菩薩以梵音聲為說大乘甚深經典，應時即
發無上道心也。下輩下品下生者，謂或有眾生，作不善業，五逆十惡，具諸不善，應墮惡道
，受苦無窮。臨命終時，遇善知識，為說妙法，教令念佛。彼人苦逼，不遑念佛。善友告言
：汝若不能念彼佛者，應稱無量壽佛。如是至心，令聲不絕，具足十念，於唸唸中，除八十
億劫生死之罪，見金蓮華，猶如日輪，住其人前。如一念頃，即生極樂世界。滿十二大劫，
蓮華乃開，二大菩薩以大悲音聲，為其廣說諸法實相，除滅罪法，即發菩提之心也。（十二
部經者，一契經、二重頌、三諷頌、四因緣、五本事、六本生、七希有、八譬喻、九論議、
十無問自說、十一方廣、十二授記也。梵語南無，華言皈命。初地者，謂十地中初歡喜地也
。十力者，知是處非處智力、知過現未來業報智力、知諸禪解脫三昧智力、知諸根勝劣智力
、知種種解智力、知種種界智力、知一切至處道智力、知天眼無礙智力、知宿命無礙智力、
知永斷習氣智力也。十惡者，一殺生、二偷盜、三邪媱、四妄語、五兩舌、六惡口、七綺語
、八貪慾、九瞋恚、十邪見也。十念者，以十稱佛號為一念，十念即百稱佛號也。大劫，總
成住壞空四中劫，為一大劫也。）

<xa>知息入特勝</xa>
　　息即鼻中氣息，謂數息調心之法。若闇心而數，則觀慧不明；今既覺知息入，則照息分
明，故解慧易發，是為特勝。

<xa>知息出特勝</xa>
　　謂數息調心之法，若闇心而數，則觀慧不明，今既覺知息出，則照息分明，故解慧易發
，是為特勝。

<xa>知息長短特勝</xa>
　　謂調心既靜，而照了漸明，即便覺息入出長短之相，是為特勝。

<xa>知息遍身特勝</xa>
　　謂從欲界定證未到地定時，即覺身及定法悉皆虛假，息之入出，遍身微微，如有如無，
是為特勝。（未到地定者，謂於欲界修色界定，身雖未到於彼，而心已先證彼定也。）

<pb n="688"/>
<xa>除諸身行特勝</xa>
　　謂從未到地，若發初禪覺觀之法，則身心豁然開朗，所證境界，悉皆虛假，空無我人；
既無我人，誰作諸事？誰受禪定？是則顛倒所起身業，皆悉壞滅，是為特勝。（覺觀者，謂
初心在緣曰覺，細心分別禪味曰觀。）

<xa>受喜特勝</xa>
　　謂既與觀慧相應，若證初禪喜支，即能照了，而此喜支，則無過失，是為特勝。（支，
分也。）

<xa>受樂特勝</xa>
　　謂既與觀慧相應，若證初禪得樂支時，即能覺了，便於樂支，不起見著，以無所受而受
樂觸，是為特勝。

<xa>受諸心行特勝</xa>
　　謂既與觀慧相扶，若證初禪一心支時，即能照了一心，不起顛倒；於一心中，獲得正受
，是為特勝。

<xa>心作喜特勝</xa>
　　謂離初禪，入二禪時，常自照了，若發二禪內淨之喜，則此心真喜，從觀慧而生，是為
特勝。

<xa>心作攝特勝</xa>
　　謂既因觀慧得二禪一心支，即照了一心，攝諸亂想，顛倒不起，是為特勝。

<xa>心作解脫特勝</xa>
　　謂離二禪，入三禪時，常有觀慧，即能照了；雖得妙樂，心不耽著，無累自在，是為特
勝。

<xa>觀無常特勝</xa>
　　謂離三禪，入四禪時，常修觀慧，發不動定，了達定中心識虛誑，唸唸生滅，是為特勝
<pb n="689"/>
。

<xa>觀出散特勝</xa>
　　謂從四禪入虛空處時，加修觀慧，內外照了，而證空定，能離色界緣空之識，自在消散
，即能了達空定虛誑不實，心不愛著，是為特勝。

<xa>觀離欲特勝</xa>
　　謂離虛空處定，入識處時，常以觀慧，內自推撿，離虛空處離欲之心，於是發識處定，
即能了達識定虛誑不實，心不愛著，是為特勝。

<xa>觀滅特勝</xa>
　　謂離識處，入無所有處時，常以觀慧，照了所修之境，能修之心，於是發無所有處定，
即能了達無所有處虛誑不實，心不愛著，是為特勝。

<xa>觀棄捨特勝</xa>
　　謂離無所有處，修非有想非無想定時，常以觀慧，觀察所修之法，能修之心，於是發非
想處定，即能了達非想處猶有細想，虛誑不實，非是涅槃安樂之法，心不愛著，是為特勝。
（梵語涅槃，華言滅度。）

<xa>志力</xa>
　　謂菩薩心志，善能總持諸佛一切所說之法，化導眾生，是名志力。

<xa>意力</xa>
　　謂菩薩心意，同佛所行，於諸眾生，未得度者，悉願度脫，是名意力。

<xa>行力</xa>
　　行即進趣之義。謂菩薩能以精進之行，通達一切所說甚深法義，是名行力。

<xa>慚力</xa>
　　謂菩薩以能慚愧，故遠離一切罪行，興起種種善法，是名慚力。
<pb n="690"/>

<xa>強力</xa>
　　謂菩薩於一切障難之中，而能堅忍不為非行，是名強力。

<xa>持力</xa>
　　謂菩薩於所受持之法，悉能宣演開導，而無遺忘，是名持力。

<xa>慧力</xa>
　　謂菩薩有大智慧，照了諸法皆空，雖億千魔兵而不能惱，是名慧力。

<xa>德力</xa>
　　謂菩薩修無慾行，具諸功德，離諸染著，是名德力。

<xa>辯力</xa>
　　謂菩薩有大辯才，於百千劫，隨解諸法，所說無礙，是名辯力。（劫，梵語具雲劫波，
華言分別時節。）

<xa>色力</xa>
　　謂菩薩色相端正，若帝釋、梵王及四天王詣菩薩所，一見之頃，黯然無色，是名色力。
（梵語釋提桓因，華言能天主，言帝釋者，華梵雙舉也。梵王，即大梵天王也。四天王者，
東方持國天王、南方增長天王、西方廣目天王、北方多聞天王也。）

<xa>身力</xa>
　　謂菩薩之身，堅固清淨，猶如金剛，火不能燒，刀不能斷，於外道中最勝獨尊，是為身
力。

<xa>財力</xa>
　　謂菩薩於眾珍寶，隨所念願，應時即至，是名財力。

<xa>心力</xa>
<pb n="691"/>
　　謂菩薩知諸眾生性慾，能一其心而順化之，是名心力。

<xa>神足力</xa>
　　謂菩薩化導眾生，能以神通具足之力，即現神變，而度脫之，是名神足力。

<xa>弘法力</xa>
　　謂菩薩於諸佛法，能廣為一切眾生宣說，使其聞之，而不斷絕，信受奉行，等除眾苦，
是名弘法力。

<xa>降魔力</xa>
　　謂菩薩修習禪定，承順佛旨，能伏眾魔，是名降魔力。

<xa>我</xa>
　　謂於五陰等法中，無明不了，妄計有我、我所之實，故名為我。

<xa>眾生</xa>
　　謂於五陰等法和合中，妄計眾共而生，故名眾生。

<xa>壽者</xa>
　　謂於五陰等法中，妄計有我，受一期果報，命有長短，故名壽者。（一期者，謂人從生
至死也。）

<xa>命者</xa>
　　謂於五陰等法中，妄計有我，命根成就，連持不斷，故名命者。

<xa>生者</xa>
　　謂於五陰等法中，妄計我能生起眾事，及計我來人中受生，故名生者。

<xa>養育</xa>
　　謂於五陰等法中，妄計我能養育他人，及計我從生已來，為父母養育，故名養育。
<pb n="692"/>

<xa>眾數</xa>
　　謂於五陰等法中，妄計我有五陰、十二入、十八界等，眾法有數，故名眾數。（十二入
者，眼入、耳入、鼻入、舌入、身入、意入、色入、聲入、香入、味入、觸入、法入也。十
八界者，眼界、色界、眼識界；耳界、聲界、耳識界；鼻界、香界、鼻識界；舌界、味界、
舌識界；身界、觸界、身識界；意界、法界、意識界也。）

<xa>人</xa>
　　謂於五陰等法中，妄計我是能修行人，異於不能之人；及計我生人道，異於餘道，故名
為人。

<xa>作者</xa>
　　謂於五陰等法中，妄計我有身力手足，能有所作，故名作者。

<xa>使作者</xa>
　　謂於五陰等法中，妄計我能役使於他，故名使作者。

<xa>起者</xa>
　　謂於五陰等法中，妄計我能起造後世罪福之業，故名起者。

<xa>使起者</xa>
　　謂於五陰等法中，妄計我能令他起後世罪福之業，故名使起者。

<xa>受者</xa>
　　謂於五陰等法中，妄計我之後身，當受罪福果報，故名受者。

<xa>使受者</xa>
　　謂於五陰等法中，妄計我當令他受諸苦樂果報，故名使受者。

<xa>知者</xa>
<pb n="693"/>
　　謂於五陰等法中，妄計我有五根，能知五塵，故名知者。（五根者，眼根、耳根、鼻根
、舌根、身根也。五塵者，色塵、聲塵、香塵、味塵、觸塵也。）

<xa>見者</xa>
　　謂於五陰等法中，妄計我有眼根，能見一切色相；又計我能起諸邪見、正見，故名見者
。

<xa>賓度羅跋囉惰闍尊者</xa>
　　梵語賓度羅，華言不動，字也；梵語跋囉惰闍，華言捷疾，姓也。此尊者與千阿羅漢，
多分住在西瞿耶尼洲。（梵語瞿耶尼，華言牛貨。）

<xa>迦諾迦伐蹉尊者</xa>
　　梵語迦諾迦伐蹉（無翻），此尊者與五百阿羅漢，多分住在北方迦濕彌羅國。

<xa>迦諾迦跋釐惰闍尊者</xa>
　　梵語迦諾迦跋釐惰闍（無翻），此尊者與六百阿羅漢，多分住在東勝身洲。

<xa>蘇頻阤尊者</xa>
　　梵語蘇頻阤（無翻），此尊者與七百阿羅漢，多分住在北俱盧洲。

<xa>諾詎羅尊者</xa>
　　梵語諾詎羅，華言鼠狼山，此尊者與八百阿羅漢，多分住在南贍部洲。（梵語贍部，亦
云閻浮提，華言勝金洲。）

<xa>跋阤羅尊者</xa>
　　梵語跋阤羅，華言好賢，此尊者與九百阿羅漢，多分住在耽沒羅洲。

<xa>迦哩迦尊者</xa>
　　梵語迦哩迦（無翻），此尊者與千阿羅漢，多分住在僧伽荼洲。

<pb n="694"/>
<xa>伐闍羅弗多羅尊者</xa>
　　梵語伐闍羅弗多羅（無翻），此尊者與一千一百阿羅漢，多分住在缽剌拏洲。

<xa>戍博迦尊者</xa>
　　梵語戍博迦（無翻），此尊者與九百阿羅漢，多分住在香醉山中。

<xa>半託迦尊者</xa>
　　梵語半託迦（無翻），此尊者與一千三百阿羅漢，多分住在三十三天。（三十三天即忉
利天也。）

<xa>囉怙羅尊者</xa>
　　梵語囉怙羅，華言執日，此尊者與一千一百阿羅漢，多分住在畢利揚瞿洲。

<xa>那伽犀那尊者</xa>
　　梵語那伽犀那（無翻），此尊者與一千二百阿羅漢，多分住在半度波山。

<xa>因揭阤尊者</xa>
　　梵語因揭阤（無翻），此尊者與一千三百阿羅漢，多分住在廣脅山中。

<xa>伐那婆斯尊者</xa>
　　梵語伐那婆斯（無翻），此尊者與一千四百阿羅漢，多分住在可住山中。

<xa>阿氏多尊者</xa>
　　梵語阿氏多（無翻），此尊者與一千五百阿羅漢，多分住在鷲峰山中。

<xa>注荼半託迦尊者</xa>
　　梵語注荼半託迦（無翻），此尊者與一千六百阿羅漢，多分住在持軸山中。

<xa>黑沙地獄</xa>
　　謂熱風吹熱黑沙，沙著於身，皮骨燋爛，久受苦已，方出此獄，復到沸屎地獄。
<pb n="695"/>

<xa>沸屎地獄</xa>
　　謂沸屎鐵丸，自然滿前，驅逼罪人，使抱鐵丸，燒其身手；復使撮著口中，從咽至腹，
通徹下過，無不燋爛。有鐵觜蟲，唼肉達髓，苦毒無量，久受苦已，方出此獄，復到鐵釘地
獄。

<xa>鐵釘地獄</xa>
　　謂獄卒捉罪人，偃熱鐵上，舒展其身，以釘釘其手足。週徧身體，盡五百釘，苦毒無量
，久受苦已，方出此獄，復到飢餓地獄。

<xa>飢餓地獄</xa>
　　謂獄卒捉罪人，撲熱鐵上，鎔銅灌口，從咽至腹，通徹下過，無不燋爛，久受苦已，方
出此獄，復到渴地獄。

<xa>渴地獄</xa>
　　謂獄卒將熱鐵丸，著罪人口中，燒其唇舌，通徹下過，無不燋爛，久受苦已，方出此獄
，復到一銅鑊地獄。

<xa>一銅鑊地獄</xa>
　　謂獄卒捉罪人，倒投鑊中，隨湯湧沸，上下迴旋，身已壞爛，久受苦已，方出此獄，復
到多銅鑊地獄。

<xa>多銅鑊地獄</xa>
　　謂獄卒捉罪人，倒投鑊中，舉身爛壞，以鐵鉤取置餘鑊中，苦毒無量，久受苦已，方出
此獄，復到石磨地獄。

<xa>石磨地獄</xa>
　　謂獄卒捉彼罪人，撲熱石上，舒展手足，以大熱石，壓其身上，回轉揩磨，骨肉糜碎，
苦毒無量，久受苦已，方出此獄，復到膿血地獄。

<pb n="696"/>
<xa>膿血地獄</xa>
　　謂膿血沸湧，罪人於中，東西馳走，湯其身體，頭面爛壞；又取膿血食之，通徹下過，
苦毒難忍，久受苦已，方出此獄，復到量火地獄。

<xa>量火地獄</xa>
　　謂有大火聚，其火焰然，獄卒驅逼罪人，手執鐵升，以量火聚，遍燒身體，苦毒熱痛，
呻吟號哭，久受苦已，方出此獄，復到灰河地獄。

<xa>灰河地獄</xa>
　　謂縱廣各五百由旬，灰河沸湧，惡氣蓬[火*孛]，洄波相搏，聲響可畏。從底至上，
鐵刺縱橫，岸有劍林，枝葉華實皆是刀劍，罪人入河，隨波上下，洄澓沉沒，鐵刺刺身，內
外通徹，苦痛萬端。乃出灰河，至彼岸上，利劍割刺，身體傷壞，復有豺狼，來嚙罪人，生
食其肉，走上劍樹，劍刃下向，下劍樹時，劍刃上向，手攀手絕，足踏足斷，皮肉墮落，筋
脈相連，有鐵觜鳥，啄頭食腦，罪人復入灰河，隨波沉沒，鐵刺刺身，皮肉爛壞，膿血流出
，惟有白骨，漂浮於外，冷風來吹，尋便起立，宿對所牽，不覺忽至鐵丸地獄。

<xa>鐵丸地獄</xa>
　　謂有執鐵丸獄卒，驅其罪人，撮之手足爛壞，舉身火然，久受苦已，方出此獄，復到釿
斧地獄。

<xa>釿斧地獄</xa>
　　（釿音斤，劑斷也），謂獄卒捉彼罪人，撲熱鐵上，以熱鐵釿斧，斫其手足及耳鼻身體
，苦毒無量，久受罪已，方出此獄，復到豺狼地獄。

<xa>豺狼地獄</xa>
　　謂豺狼競來[齒*齊]（音劑）嚙罪人，肉墮骨傷，膿血流水，苦痛萬端，久受苦已，
乃出此獄，復到劍樹地獄。

<xa>劍樹地獄</xa>
　　謂諸罪人，入彼劍林，有暴風起，吹劍樹葉，墮其身上，頭面身體，無不傷壞，有鐵觜
<pb n="697"/>
鳥，啄其兩目，苦痛無量，久受苦已，乃出此獄，復到寒冰地獄。

<xa>寒冰地獄</xa>
　　謂有大寒風，吹罪人身，舉體凍傷，皮肉墮落，苦毒叫喚，然後命終。皆因眾生造極惡
業，故墮此等諸地獄也。

<xa>無量義經</xa>
　　謂佛欲說法華一實相理故，先說此無量義處，蓋將以無量之義，會歸於一實相之理。實
相之中，妙義無窮，故名無量義經。

<xa>最勝修多羅</xa>
　　謂法華經唯談一乘實相之理，於三藏中，最勝極妙，更無有比，故名最勝修多羅。（三
藏者，經藏、律藏、論藏也。）

<xa>大方廣</xa>
　　無外曰大，正理曰方，包富曰廣，謂法華經唯談一乘實相之理，具此三義，故名大方廣
。

<xa>教菩薩法</xa>
　　謂法華經唯談一乘實相之理，如來以此教化一切善根成熟菩薩，隨順法器，令其得證佛
果，故名教菩薩法。（菩薩，梵語具雲菩提薩埵，華言覺有情。）

<xa>佛所護念</xa>
　　謂法華經唯談一乘實相之理，是佛自所證得；雖欲開示，但為眾生根鈍，久默斯要，不
務速說，故名佛所護念。

<xa>諸佛秘密法</xa>
　　謂法華經唯談一乘實相之理，此法甚深，唯佛能知，故名諸佛秘密法。

<xa>一切佛藏</xa>
<pb n="698"/>
　　謂法華經唯談一乘實相之理，一切如來功德三昧，無不含攝，故名一切佛藏。（梵語三
昧，華言正定。）

<xa>諸佛秘密處</xa>
　　謂法華經唯談一乘實相之理，佛以善根未熟眾生，非是受法之器，不即為其演說，故名
諸佛秘密處。

<xa>能生一切諸佛經</xa>
　　謂法華經唯談一乘實相之理，三世諸佛，莫不由此而得成就大菩提果，故名能生一切諸
佛經。（三世者，過去、現在、未來也。梵語菩提，華言道。）

<xa>一切諸佛之道場</xa>
　　謂法華經唯談一乘實相之理，聞此法者，則能成就佛果菩提，故名一切諸佛之道場。

<xa>諸佛所轉法輪</xa>
　　謂法華經唯談一乘實相之理，諸佛出世，無不以此法門，摧破一切眾生煩惱障礙，令得
解脫，故名諸佛所轉法輪。

<xa>諸佛堅固舍利經</xa>
　　謂法華經唯談一乘實相之理，乃是諸佛真如法身舍利，亙古亙今，不遷不變，無有敗壞
，故名諸佛堅固舍利經。（梵語舍利，華言骨身，謂生身舍利；此雲舍利，乃法身舍利也。
）

<xa>諸佛大巧方便經</xa>
　　謂法華經唯談一乘實相之理，諸佛由此法門，既成大菩提果已，復以廣大善巧方便，為
諸眾生演說天人聲聞緣覺諸菩薩法，令其悟入佛之境界，故名諸佛大巧方便經。

<xa>說一乘經</xa>
　　謂法華經唯談一乘實相之理，顯示諸佛菩提究竟之體，非彼聲聞、緣覺之所能證，故名
說一乘經。
<pb n="699"/>

<xa>第一義住</xa>
　　謂法華經唯談一乘實相之理，即是如來法身究竟所住之處，故名第一義住。

<xa>妙法蓮華</xa>
　　謂法華經唯談一乘實相之理，此之妙法，而獨以蓮華為喻者，蓋妙法則權、實一體，蓮
華乃華、果同時，故名妙法蓮華。（權、實者，聲聞、緣覺、菩薩三乘為權；一佛乘即實也
。華、果同時者，世間之華，先華後果；唯蓮華，華果同時，果即蓮實也。）

<xa>最上法門</xa>
　　謂法華經唯談一乘實相之理，一切無量名句所詮法義，無不含攝，於諸經中，最勝最上
，故名最上法門。

<xa>身無失</xa>
　　謂佛從無量劫來，常用戒、定、智慧、慈悲以修其身，此諸功德滿足，故一切煩惱俱盡
，是名身無失。（劫，梵語具雲劫波，華言分別時節。）

<xa>口無失</xa>
　　謂佛具無量智慧辯才，所說之法，隨眾機宜，皆得證悟，是名口無失。

<xa>念無失</xa>
　　謂佛修諸甚深禪定，心不散亂，於諸法中，心無所著，得第一安隱處，故名念無失。

<xa>無異想</xa>
　　謂佛於一切眾生，平等普度，心無揀擇，是名無異想。

<xa>無不定心</xa>
　　謂佛行住坐臥，常不離甚深勝定，是名無不定心。

<xa>無不知已捨</xa>
<pb n="700"/>
　　謂佛於一切法，悉皆照知方捨，無有一法不了知而捨之者，是名無不知已捨。

<xa>欲無減</xa>
　　謂佛具眾善，常欲度諸眾生，心無厭足，是名欲無減。

<xa>精進無減</xa>
　　謂佛身心，精進滿足，常度一切眾生，無有休息，是名精進無減。

<xa>念無減</xa>
　　謂佛於三世諸佛之法，一切智慧相應滿足，無有退轉，是名念無減。（三世者，過去、
現在、未來也。）

<xa>慧無減</xa>
　　謂佛具一切智慧，無邊無際不可盡；故隨慧而說，亦無有盡，是名慧無減。

<xa>解脫無減</xa>
　　謂佛遠離一切執著，具二種解脫：一者，有為解脫，謂無漏智慧相應解脫；二者，無為
解脫，謂一切煩惱淨盡無餘，是名解脫無減。（無漏者，謂不漏落生死也。無為者，謂稱性
而修，無所作為也。）

<xa>解脫知見無減</xa>
　　謂佛於一切解脫中，知見明瞭，分別無礙，是名解脫知見無減。

<xa>一切身業隨智慧行</xa>
　　謂佛現諸勝相，調伏眾生，稱智演說一切諸法，令其各得解悟證入，是名身業隨智慧行
。

<xa>一切口業隨智慧行</xa>
　　謂佛以微妙清淨之語，隨智而轉，化導利益一切眾生，是名一切口業隨智慧行。

<pb n="701"/>
<xa>一切意業隨智慧行</xa>
　　謂佛以清淨意業，隨智而轉，入眾生心而為說法，除滅無明癡暗之膜，是名意業隨智慧
行。

<xa>智慧知過去世無礙</xa>
　　謂佛以智慧照知過去世所有一切，若眾生法，若非眾生法，悉能徧知無礙，是名智慧知
過去世無礙。

<xa>智慧知未來世無礙</xa>
　　謂佛以智慧照知未來世所有一切，若眾生法，若非眾生法，悉能徧知無礙，是名智慧知
未來世無礙。

<xa>智慧知現在世無礙</xa>
　　謂佛以智慧照知現在世所有一切，若眾生法，若非眾生法，悉能徧知無礙，是名智慧知
現在世無礙。

<xa>內空</xa>
　　內即內身，謂三十六種不淨充滿，九孔常流，淨相不可得故，是名內空。（三十六種者
，毛、發、爪、齒、眵、淚、涎、唾、屎、尿、垢、汗、皮、膚、血、肉、筋、脈、骨、髓
、肪、膏、腦、膜、肝、膽、腸、胃、脾、腎、心、肺、生藏、熟藏、赤痰、白痰也。九孔
者，兩眼、兩耳、兩鼻、口、大便、小便也。）

<xa>外空</xa>
　　外即外色，謂愚夫為欲染故，觀所著色，妄以為淨，求其淨相，亦如我身淨相不可得故
，是名外空。

<xa>內外空</xa>
　　謂我身不淨，外亦如是，外身不淨，我亦如是，一等無異，淨相不可得故，是名內外空
。

<pb n="702"/>
<xa>空空</xa>
　　謂內身、外身、內外身俱空，而猶執空成病，復以空法而破三空，是名空空。

<xa>大空</xa>
　　謂十方世界，是四大造色，假名日出處為東方，日沒處為西方，如是方相，以世俗故有
，若第一義中，則一法不可得，是名大空。（十方者，四方四維上下也。四大者，地大、水
大、火大、風大也。）

<xa>第一義空</xa>
　　謂諸法中，最第一法，名為涅槃；涅槃之法，空無有相，是名第一義空。（梵語涅槃，
華言滅度。）

<xa>有為空</xa>
　　謂五陰等法中，無我、我所，及以常相，皆不可得，是名有為空。（五陰者，色陰、受
陰、想陰、行陰、識陰也。我、我所者，我即眾生所執之假名，我所即五陰色身等也。）

<xa>無為空</xa>
　　謂無所作為，則非有相，今對有為，故說無為。若有為法既不可得，則無為之法何所可
著，是名無為空。

<xa>畢竟空</xa>
　　謂以前八空，破一切法，令無遺餘；既無諸法，亦無空之可著，是名畢竟空。

<xa>無始空</xa>
　　謂世間眾生無有始相。如今生從前世因緣有，前世復從前世有，如是展轉，無始亦不可
得，是名無始空。

<xa>散空</xa>
　　謂五陰和合，故有人相。若以智慧分別破散五陰與人，則空無所有；如輻輞轅轂，眾合
為車，若離散各在一處，則失車名，是名散空。
<pb n="703"/>

<xa>性空</xa>
　　謂一切諸法自性本空，皆從因緣和合而生，若不和合，則無是法。如是諸法性不可得，
是名性空。

<xa>自相空</xa>
　　謂一切法有二種相：一者總相，生滅不住，本無今有，已有還無，皆是無常；二者別相
，如地有堅相，水有濕相，火有熱相，風有動相。如是二相皆空，是名自相空。

<xa>諸法空</xa>
　　謂五陰、十二入、十八界等法，無有實相，一切皆空。無取無捨，能離一切諸見，是名
諸法空。（十二入者，眼入、耳入、鼻入、舌入、身入、意入、色入、聲入、香入、味入、
觸入、法入也。十八界者，眼界、色界、眼識界；耳界、聲界、耳識界；鼻界、香界、鼻識
界；舌界、味界、舌識界；身界、觸界、身識界；意界、法界、意識界也。）

<xa>不可得空</xa>
　　謂一切諸法及因緣，畢竟皆空，不可得故，是名不可得空。（因緣者，謂以眼等六根為
因，色等六塵為緣也。）

<xa>無法空</xa>
　　謂諸法已滅，是滅亦無，名無法空。又謂過去、未來法名為無法，如是無法亦空，是名
無法空。

<xa>有法空</xa>
　　謂諸法從因緣和合，故有法生，是法體本不實，名有法空。又謂現在一切法及無為法名
為有法，如是有法皆空，亦名有法空。

<xa>無法有法空</xa>
　　謂無法有法相不可得，名無法有法空。又謂過去、未來、現在一切諸法，皆不可得，亦
名無法有法空。
<pb n="704"/>

<xa>眼界</xa>
　　謂能見之根，名為眼界。

<xa>耳界</xa>
　　謂能聞之根，名為耳界。

<xa>鼻界</xa>
　　謂能嗅之根，名為鼻界。

<xa>舌界</xa>
　　謂能嘗味之根，名為舌界。

<xa>身界</xa>
　　謂能覺觸之根，名為身界。

<xa>意界</xa>
　　謂能覺知之根，名為意界。

<xa>色界</xa>
　　謂眼所見一切色境，名為色界。

<xa>聲界</xa>
　　謂耳所聞一切音聲，名為聲界。

<xa>香界</xa>
　　謂鼻所嗅一切香氣，名為香界。

<xa>味界</xa>
　　謂舌所嘗一切諸味，名為味界。
<pb n="705"/>

<xa>觸界</xa>
　　觸即觸著，謂身所覺冷暖細滑等觸，名為觸界。

<xa>法界</xa>
　　謂意所知一切諸法，名為法界。

<xa>眼識界</xa>
　　謂識依眼根而能見色，名眼識界。

<xa>耳識界</xa>
　　謂識依耳根能聞諸聲，名耳識界。

<xa>鼻識界</xa>
　　謂識依鼻根能嗅諸香，名鼻識界。

<xa>舌識界</xa>
　　謂識依舌根能嘗諸味，名舌識界。

<xa>身識界</xa>
　　謂識依身根能覺諸觸，名身識界。

<xa>意識界</xa>
　　謂識依意根而能分別一切法相，名意識界。

<xa>初果向</xa>
　　初果，即須陀洹所證之果也。謂此人修學將入初果，雖未至本位，而已向於此果也。（
梵語須陀洹，華言預流。）

<xa>初果</xa>
<pb n="706"/>
　　初果者，謂此人斷三界見惑盡，預入聖道法流，即證此果也。（三界者，欲界、色界、
無色界也。見惑者，謂意根對法塵而起分別也。）

<xa>二果向</xa>
　　二果，即斯陀含所證之果也。謂此人修學將入二果，雖未至本位，而已向於此果也。（
梵語斯陀含，華言一來。）

<xa>二果</xa>
　　二果者，謂此人於欲界九品思惑中斷前六品盡，即證此果也。（思惑者，謂眼等五根，
對色等五塵而起貪愛也。）

<xa>三果向</xa>
　　三果即阿那含所證之果也，謂此人修學將入三果，雖未至本位，而已向於此果也。（梵
語阿那含，華言不來。）

<xa>三果</xa>
　　三果者，謂此人於欲界九品思惑悉皆斷盡，即證此果也。

<xa>四果向</xa>
　　四果即阿羅漢所證之果也，謂此人修學，將入四果，雖未至本位，而已向於此果也。（
梵語阿羅漢，華言無學。）

<xa>隨信行</xa>
　　隨信行者，謂此人根鈍，憑他所說起信修行，進趣於道也。

<xa>隨法行</xa>
　　隨法行者，謂此人根利，自以智力，隨法修行，進趣於道也。

<xa>信解</xa>
　　信解者，謂此人根鈍，而有信心，起發真解也。
<pb n="707"/>

<xa>見得</xa>
　　見得者，謂此人根利，若見於法，即能得理也。

<xa>家家</xa>
　　家家者，受生處不一也。謂此人於欲界九品思惑中，若斷三四品，或於天中三二家受生
，或於人中三二家受生，方得證第二斯陀含果也。

<xa>無間</xa>
　　無間者，謂此人斷欲界思惑八品，但有一品未斷而命終者，尚有一生間隔；若不命終，
遂斷一品餘惑，則無生死間隔，而證第三阿那含果也。

<xa>中般</xa>
　　中即中陰，般即般涅槃也。謂此人於欲界死已，未到色界，即於中間陰身，顯發聖道，
而般涅槃也。（梵語般涅槃，華言滅度。）

<xa>生般</xa>
　　生般者，謂此人從欲界命終，生於色界，便般涅槃也。

<xa>有行般</xa>
　　有行般者，謂此人生色界已，更能加功用行，斷欲界思惑俱盡，而般涅槃也。

<xa>無行般</xa>
　　無行般者，謂此人生色界已，不加功用行，自然斷除欲界煩惱餘之思惑，而般涅槃也。

<xa>上流般</xa>
　　流即流行之義。謂此人次第上行，色界諸天受生，而斷欲界餘之思惑，而般涅槃也。

<xa>覺支</xa>
　　初心在緣名覺，謂行者在欲界，依未到地，發初禪色界諸淨色法，觸欲界身根，心大驚
<pb n="708"/>
悟，即生身識，覺此色觸也。（未到地者，謂在欲界修色界定，故以色界為未到地也。）

<xa>觀支</xa>
　　細心分別名觀，謂行者既證初禪功德，即以細心分別此禪定中色法，諸妙功德，境界分
明，是欲界之所未有也。

<xa>喜支</xa>
　　欣慶之心名喜，謂行者初發禪時，乃有喜生，所捨欲界之樂甚少，今得初禪，利益甚多
，如是思惟，歡喜無量也。

<xa>樂支</xa>
　　怡悅之心名樂，謂行者發初禪時，喜踴之心既息，則恬然靜慮，而受怡悅之樂也。

<xa>一心支</xa>
　　心與定一，名一心。謂行者初證禪時，心依覺觀喜樂之法，故有細微之散；若喜樂心息
，自然心與定一也。

<xa>內淨支</xa>
　　心無覺觀之渾濁，名內淨。謂行者欲離初禪，種種呵責覺觀；覺觀既滅，則心內淨也。

<xa>喜支</xa>
　　欣慶之心名喜，謂行者初得內淨時，得免覺觀之患，而獲勝定內證之喜無量也。

<xa>樂支</xa>
　　怡悅之心名樂，謂行者喜踴之情既息，則怡然靜慮，而受怡悅之樂也。

<xa>一心支</xa>
　　心與定一，名一心。謂行者喜樂心息，則心與定一，澄渟不動也。

<xa>捨支</xa>
<pb n="709"/>
　　離喜不悔名捨，謂行者欲離第二禪時，種種呵責二禪之喜，喜既滅謝，則發第三禪之樂
。若證三禪之樂，則捨二禪之喜，不生悔心也。

<xa>念支</xa>
　　念即愛念，謂行者既發第三禪之樂，則樂從內起，應須愛念將息，則樂得增長也。

<xa>慧支</xa>
　　解知之心名慧，謂行者既發第三禪之樂，此樂微妙，難得增長，若非善巧解慧，則不能
方便長養也。

<xa>樂支</xa>
　　怡悅之心名樂，謂行者發第三禪樂已，若能善用捨念慧之三支，將護此樂，樂則遍身。
若離三禪，則餘地更無遍身之樂也。

<xa>一心支</xa>
　　心與定一，名一心。謂行者受樂心息，則心自與定法為一，澄渟不動也。

<xa>不苦不樂支</xa>
　　不苦不樂，中庸之心也。謂行者欲離第三禪時，種種呵責於樂，樂既謝滅，則不動之定
與捨俱發，故內心湛然，無苦無樂也。

<xa>捨支</xa>
　　離樂不悔名捨，謂行者既得第四禪不動真定，則捨第三禪難捨之樂，不生悔心也。

<xa>念清淨支</xa>
　　念即愛念，謂行者既得第四禪真定，當念下地之過，復念自己功德，方便將養，令其不
退，進入勝品也。（下地者，即三禪也。）

<xa>一心支</xa>
　　心與定一，名一心。謂行者既得第四禪之定，用前捨念二支將護，則心無所依，泯然寂
<pb n="710"/>
靜，一心在定，猶如明鏡不動，淨水無波，湛然而照，萬象皆現也。

<xa>最勝光徧照華藏世界</xa>
　　此第一重世界，依眾寶摩尼華而住，其狀猶如摩尼寶形，一佛剎微塵數世界圍繞，佛號
離垢燈。（如摩尼寶形者，謂摩尼狀有八楞，似方不方，似圓不圓，世界如彼故也。離垢燈
者，謂離煩惱、所知二障，智眼清淨，照世如燈故也。）

<xa>種種香蓮華妙莊嚴華藏世界</xa>
　　此第二重世界，依寶蓮華網而住，其狀猶如師子之座，二佛剎微塵數世界圍繞，佛號師
子光勝照。

<xa>一切寶莊嚴普照光華藏世界</xa>
　　此第三重世界，依種種寶瓔珞住，其形八隅；三佛剎微塵數世界圍繞，佛號淨光智勝幢
。

<xa>種種光明華莊嚴華藏世界</xa>
　　此第四重世界，依眾色金剛尸羅幢海住，其狀猶如摩尼蓮華，四佛剎微塵數世界圍繞，
佛號金剛光明無量精進力善出現。

<xa>普放妙華光華藏世界</xa>
　　此第五重世界，依一切樹莊嚴寶輪網海住，其形普方，而多有隅角。五佛剎微塵數世界
圍繞，佛號香光喜力海。

<xa>淨妙光明華藏世界</xa>
　　此第六重世界，依金剛宮殿海住，其形四方。六佛剎微塵數世界圍繞，佛號普光自在幢
。

<xa>眾華焰莊嚴華藏世界</xa>
　　此第七重世界，依一切寶色焰海住，七佛剎微塵數世界圍繞，佛號歡喜海功德名稱自在
光。
<pb n="711"/>

<xa>出生威力地華藏世界</xa>
　　此第八重世界，依種種寶色蓮華座虛空海住，其狀猶如因陀羅網。八佛剎微塵數世界圍
繞，佛號廣大名稱智海幢。（因陀羅網，即天帝網也。）

<xa>出妙音聲華藏世界</xa>
　　此第九重世界，依恆出一切妙音聲莊嚴雲摩尼王海住，其狀猶如梵天身形。九佛剎微塵
數世界圍繞，佛號清淨月光相無能摧伏。

<xa>金剛幢華藏世界</xa>
　　此第十重世界，依一切莊嚴寶師子座摩尼海住，其狀周圓。十佛剎微塵數世界圍繞，佛
號一切法海最勝王。

<xa>恆出現帝青寶光明華藏世界</xa>
　　此第十一重世界，依種種殊異華海住，其狀猶如半月之形。十一佛剎微塵數世界圍繞，
佛號無量功德海。

<xa>光明照耀華藏世界</xa>
　　此第十二重世界，依華旋香水海住，狀如華旋。十二佛剎微塵數世界圍繞，佛號超釋梵
。

<xa>娑婆華藏世界</xa>
　　此第十三重世界，依種種色風輪所持蓮華網而住，其狀猶如虛空。十三佛剎微塵數世界
圍繞，其佛即毗盧遮那如來世尊也。

<xa>寂靜離塵光華藏世界</xa>
　　此第十四重世界，依種種寶衣海住，其狀猶如執金剛形。十四佛剎微塵數世界圍繞，佛
號徧法界勝音。

<xa>眾妙光明燈華藏世界</xa>
<pb n="712"/>
　　此第十五重世界，依淨華網海住，其狀猶如卍字之形。十五佛剎微塵數世界圍繞，佛號
不可摧伏力普照幢。

<xa>清淨光徧照華藏世界</xa>
　　此第十六重世界，依種種香焰蓮華海住，其狀猶如龜甲之形。十六佛剎微塵數世界圍繞
，佛號清淨日功德眼。

<xa>寶莊嚴藏華藏世界</xa>
　　此第十七重世界，依光明藏摩尼藏海住，其形八隅。十七佛剎微塵數世界圍繞，佛號無
礙智光明徧照十方。

<xa>離塵華藏世界</xa>
　　此第十八重世界，依眾妙華師子座海住，狀如珠瓔。十八佛剎微塵數世界圍繞，佛號無
量方便最勝幢。

<xa>清淨光普照華藏世界</xa>
　　此第十九重世界，依無量色香焰須彌山海住，其狀猶如寶華旋布。十九佛剎微塵數世界
圍繞，佛號普照法界虛空光。

<xa>妙寶焰華藏世界</xa>
　　此第二十重世界，依一切諸天形摩尼王海住，其狀猶如寶莊嚴具。二十佛剎微塵數世界
圍繞，佛號福德相光明。

<xa>梵天王</xa>
　　梵，梵語具雲梵囕摩，華言離欲，又云清淨，謂此天王身心妙圓，威儀不缺，清淨禁戒
，加以明悟，統領梵眾，即法華經稱娑婆世界主尸棄大梵，主大千世界者是也。（梵語娑婆
，華言能忍。梵語尸棄，華言頂髻，又云火，由修火定而悟道故也。）

<xa>帝釋天主</xa>
　　帝即天帝。釋，梵語具雲釋提桓因，華言能天主。言帝釋者，華梵兼稱也。此天居須彌
<pb n="713"/>
山頂，即忉利天主也。謂此天，往昔因中，迦葉佛滅時，有一女人，發心修塔，復有三十二
人助修，由是功德，女為忉利天主，其助修者，皆作輔臣；合稱為三十三天也。（梵語須彌
，華言妙高。梵語忉利，華言三十三。梵語迦葉，華言飲光。）

<xa>毗沙門天王</xa>
　　梵語毗沙門，華言多聞。謂此天福德之名，聞於四方，即北方天王，居須彌山半，第四
層之北水精埵，統領無量百千藥叉，守護北方也。（梵語藥叉，亦云夜叉，華言勇健。）

<xa>提頭賴吒</xa>
　　梵語提頭賴吒，華言持國。謂此天能護持國土，即東方天王，居須彌山半，第四層之東
黃金埵，領乾闥婆、富單那等，守護東方也。（梵語乾闥婆，華言香陰，即帝釋之樂神也。
梵語富單那，華言主熱病鬼。）

<xa>毗留勒叉天王</xa>
　　梵語毗留勒叉，華言增長，謂此天能令自他威德善根悉皆增長，即南方天王，居須彌山
半，第四層之南琉璃埵，領鳩槃荼等無量百千鬼神，守護南方也。（梵語琉璃，華言青色寶
。梵語鳩槃荼，華言甕形，即魘魅鬼也。）

<xa>毗留博叉天王</xa>
　　梵語毗留博叉，華言雜語，謂此天能作種種語言故。又云廣目，以其目廣大故。即西方
天王，居須彌山半，第四層之西白銀埵，領毘舍闍鬼等無量百千諸龍，守護西方也。（梵語
毘舍闍，華言啖人精氣。）

<xa>金剛密跡天</xa>
　　謂此天手執金剛寶杵，識達如來一切秘密事蹟也。往昔有王，生一千有二子，千兄同詣
佛所，發心修道；而二弟不知。一弟發願，若千兄成道，我則為魔惱害之；一弟發願，我為
力士，護千兄法，即金剛也，領五百藥叉神，皆是大菩薩等，居妙高峰，於賢劫千佛中，俱
護其法也。（劫，梵語具雲劫波，華言分別時節。賢，劫名，以此劫中多賢人故也。）

<xa>摩醯首羅天</xa>
<pb n="714"/>
　　梵語摩醯首羅，華言大自在，又翻威靈，或云三目，故為三界尊極之主。輔行記云：色
界天三目、八臂，騎白牛，執白拂，有大威力，居菩薩住處；能知大千世界雨滴之數，統攝
大千世界，於色界中此天獨尊也。（三界者，欲界、色界、無色界也。）

<xa>散脂大將</xa>
　　散脂，梵語具雲散脂修摩，華言密。陀羅尼集云：鬼子母有三男，長名唯奢文，次名散
脂大將，次小名摩尼跋陀，能於十方世界，覆護一切眾生，為除衰惱等患。常地居，或空居
，各有五百眷屬，領二十八部鬼神，隨是經典所流佈處，與諸鬼神，往至彼所，隨逐擁護說
法者，消滅諸惡，令得安隱；仍以身口意三密而加被之。謂眾味精氣，從毛孔入，此身密加
被也；莊嚴言辭，辯不斷絕，此口密加被也；心進勇銳等，此意密加被也。至令聞者受人天
樂，疾得菩提，其於賞善罰惡，功亦大矣。

<xa>大辯天</xa>
　　謂得大智慧功德，成就大辯才也。此天或居山岩深險處，或在坎窟大樹藂林在處，常翹
一足，八臂莊嚴；常持弓箭刀槊（色角切），長杵鐵輪。帝釋諸天，常加供養讚歎，具無礙
辯，於一切時，常自護世，濟物利生，流通佛法，無所怠倦，以慧資福。故光明會上，列之
在功德天之前也。

<xa>功德天</xa>
　　此天涅槃經及陀羅尼集，名功德天；金光明經散脂品，名第一威德成就眾事大功德天。
於過去金山照明如來所，種諸善根，故感福報，相貌殊勝，能令眾生福德成就，常居最勝園
，名曰金幢。若說法者，隨其所須，供給無乏，以福資慧，成出世因，則果滿二嚴，依正殊
勝也。（二嚴，即福、慧二種莊嚴也。依報即國土，正報即色身也。）

<xa>韋天將軍</xa>
　　韋，梵語具雲韋馱，華言智論。靈威要略曰：天神姓韋，諱琨，即南方天王八將之一臣
也。四王合三十二將，此為其首。生知聰慧，早離塵欲，清淨梵行，修童真業，不受天欲；
面受佛囑，外護佛法，統護三洲，利物弘化，大濟群生。故凡建伽藍，皆設像崇敬，以彰護
法之功也。（三洲者，南贍部洲、東弗於逮、西瞿耶尼也。伽藍，梵語具雲僧伽藍，華言眾
園，即佛寺也。）
<pb n="715"/>

<xa>堅固地神</xa>
　　堅固者，理體不可壞，如金剛王，無能破也。地者，謂其利世之功，如大地持載萬物，
出生草木、百谷、珍寶等也。此天隨是經典流佈之處，常作衛護，隱形法座，頂戴說法者之
足，令聞法者如服甘露，增益身力。地藏經，佛告地神云：閻浮土地，悉蒙汝護。凡地所生
，皆悉豐足，利益一切；護佛教法，於世出世，其功大矣。（閻浮，梵語具雲閻浮提，華言
勝金洲。）

<xa>菩提樹神</xa>
　　梵語菩提，華言道。謂由此神嘗守護如來成道處菩提之樹，因以立名。宿世因中，自云
：我常念佛，樂見世尊，常作誓願，不離佛日。是知大權示跡，微妙難思，覆蔭群生，現身
利益，故諸經讚護，功德不可量也。

<xa>鬼子母天</xa>
　　此天所生千子，最小名愛奴，極所憐惜，常食人子。佛為化彼，將愛奴藏之缽下。其母
於天上、人間，覓之不得。既歸伏已，佛遂揭缽還之。其千子皆為鬼王，統數萬鬼眾。五百
在天上，常嬈亂諸天；五百在世間，常嬈國界人民。佛為授五戒，歸依正法，得須陀洹，住
佛精舍。凡人家無子息者，求之得子。有疾病者，禱之則安。故為鬼王。母由受佛戒，亦呼
千子，同依佛所，不惱天人也。（五戒者，不殺、不盜、不邪婬、不妄語、不飲酒也。梵語
須陀洹，華言入流，即初果也。）

<xa>摩利支天</xa>
　　梵語摩利支，華言陽焰，以其形相不可見、不可執，如彼陽焰也。此天常行日月之前，
護國護民，救兵戈等難。大摩利支天經中，有最上心真言，曰：唵，摩利支，娑縛賀。若人
持此真言，無不感應，其不思議神力，誠可依憑也。

<xa>日宮天子</xa>
　　謂此天宿因佈施持戒，修善奉佛，得生其中，其宮殿城郭，皆百寶所成，五風運持，不
令停住，環繞須彌山半，照四大洲，所謂南閻浮提日正中，東弗於逮日始沒，西瞿耶尼日初
出，北郁單越當夜半，是為一日照四天下，除冥破闇，成熟萬物，其功實大。法華經中名寶
<pb n="716"/>
光天子，即此天也。（五風者，持風、住風、隨順轉風、波羅訶迦風、將行風也。梵語弗於
逮，華言勝。梵語瞿耶尼，華言牛貨。梵語郁單越，華言勝處。）

<xa>月宮天子</xa>
　　謂此天宿因所修所證，與日宮天子同。故生其中，其宮殿百寶所成，五風運持，不令停
住，環繞須彌山半，照四大洲，其圓缺者，白月初，日在前，黑月初，日在後；因日影覆射
，故有圓缺。所謂近日自影覆，故見月輪缺。然月光陰滋萬物，夜發光明，功次於日。法華
經云：明月天子是也。（白月初者，上半月初也；黑月初者，下半月初也。）

<xa>娑竭羅</xa>
　　梵語娑竭羅，華言鹼海，又翻龍王。即鹼海中一百七十七龍王中第七龍王也。今獨列此
龍王者，謂是大權菩薩，位居十地之中，示現龍身，處於鹼海。若降雨時，先布密雲，端坐
舉念，其雨普洽。常隨佛會，護法護民，其利甚博。所居宮殿，七寶嚴飾，與天無異。（十
地者，歡喜地、離垢地、發光地、焰慧地、難勝地、現前地、遠行地、不動地、善慧地、法
雲地也。七寶者，金、銀、琉璃、玻璃、硨磲、碼瑙、赤真珠也。）

<xa>閻摩羅王</xa>
　　梵語閻摩羅，華言雙王，又云只王，謂由此王與妹皆作獄主，故云雙。兄治男事，妹治
女事，故云只。又云息諍，謂止罪人諍故。或云是菩薩為利益眾生故，變化所作。正法唸經
載閻羅王為人說偈云：汝得人身不修道，如入寶山空手歸，汝今自作還自受，叫喚苦者欲何
為？又十王經云：閻王於未來世作佛，號普王如來。謂菩薩變化者，良有以也。

<xa>內空</xa>
　　謂內之眼耳鼻舌身意六根，皆無自性，故名內空。

<xa>外空</xa>
　　謂外之色聲香味觸法六塵，皆無自相，故名外空。

<xa>內外空</xa>
　　謂六根、六塵、六識，都無自性，故名內外空。（六識者，眼識、耳識、鼻識、舌識、
<pb n="717"/>
身識、意識也。）

<xa>空空</xa>
　　謂一切法皆空，此空亦空，故名空空。

<xa>大空</xa>
　　謂小乘四諦十二因緣諸法，皆空無有，故名大空。（四諦者，苦諦、集諦、滅諦、道諦
也。十二因緣者，一無明、二行、三識、四名色、五六入、六觸、七受、八愛、九取、十有
、十一生、十二老死也。）

<xa>小空</xa>
　　（亦名無性自性空），謂須陀洹、斯陀含、阿那含、阿羅漢四果之相，皆空無有，故名
小空。（梵語須陀洹，華言入流。梵語斯陀含，華言一來。梵語阿那含，華言不來。梵語阿
羅漢，華言無學。）

<xa>勝義空</xa>
　　謂第一義之理，假立名言，悉同真性，本來空寂，故名勝義空。

<xa>有為空</xa>
　　謂欲界、色界、無色界、煩惱惑業，本無有為之相，故名有為空。

<xa>無為空</xa>
　　謂生、住、滅三相皆空，無為寂靜，不墮諸數，故名無為空。（生、住、滅者，謂一切
萬物皆有生長、住於世間、終歸壞滅也。）

<xa>畢竟空</xa>
　　謂有為、無為諸法，一切之相，悉皆空寂，而不可得，故名畢竟空。

<xa>無際空</xa>
　　謂一切諸法，滅無有終，起無有始，起滅之際，無從可得，故名無際空。
<pb n="718"/>

<xa>散空</xa>
　　謂一切諸法，因緣假合而成，皆無和合之相，故名散空。

<xa>無變異空</xa>
　　謂一切法，非常非滅，不變不異，法性如如，了不可得，故名無變異空。

<xa>本性空</xa>
　　謂一切諸法，非常非滅，本性清淨，離性離相，故名本性空。

<xa>自相空</xa>
　　謂五蘊之法，虛幻不實，了無自相，故名自相空。（五蘊者，色蘊、受蘊、想蘊、行蘊
、識蘊也。）

<xa>共相空</xa>
　　謂一切諸法，彼此之相，非常非滅，本來空寂，故名共相空。

<xa>一切法空</xa>
　　謂一切諸法，本性皆空，非常非滅，了不可得，故名一切法空。

<xa>不可得空</xa>
　　謂過去、現在、未來三世一切諸法，皆無所有，了無可求之相，故名不可得空。

<xa>無性空</xa>
　　謂一切諸法，悉皆虛假，皆無實性，故名無性空。

<xa>自性空</xa>
　　謂一切諸法，非常非滅，性本自空，故名自性空。

<xa>小乘外道論師</xa>
<pb n="719"/>
　　此外道師，說諸受陰盡，如燈火滅，種壞風止，名為涅槃。（陰即身也。梵語涅槃，華
言滅度。）

<xa>外道方論師</xa>
　　此外道師，說最初生諸方，從諸方生世間人，從人生天地，天地滅沒，還入彼處，名為
涅槃。（諸方，即四方也。）

<xa>外道風僊論師</xa>
　　此外道師，說風能生長命物，能殺命物，風造萬物，能壞萬物，名風為涅槃。（命物者
，謂有命之物也。）

<xa>外道韋陀論師</xa>
　　此外道師，說從那羅延天[(齊-(月-一))/肉]中，生大蓮華，從蓮華生梵天祖
公，一切有命無命物，從梵天口中生；一切大地，即是修福德戒場，於中一切華草及豬羊驢
馬等，殺害供養梵天，得生彼處，名為涅槃。（梵語那羅延，華言鉤鎖力士。）

<xa>外道伊賒那論師</xa>
　　此外道師眷屬說，伊賒那論師尊者，形相不可見，徧一切處，以無形相而能生諸有命無
命一切萬物，名為涅槃。

<xa>叾形外道論師</xa>
　　此外道師，說分別見諸種種異相，名為涅槃。

<xa>外道毗世師論師</xa>
　　此外道師，說地水火風虛空微塵等物，和合而生一切世間知、無知物；無和合者，即是
離散，遂計離散，名為涅槃。（知、無知物者，謂有知覺、無知覺之物也。）

<xa>外道苦行論師</xa>
　　此外道師，說身盡福德盡，名為涅槃。

<pb n="720"/>
<xa>外道女人眷屬論師</xa>
　　此外道師，說摩醯首羅作女人，生諸天人龍鳥及一切谷子蛇蠍蚊虻等，如是知者，名為
涅槃。（梵語摩醯首羅，華言大自在。）

<xa>外道行苦行論師</xa>
　　此外道師，說罪福盡，德亦盡，名為涅槃。

<xa>外道淨眼論師</xa>
　　此外道師，說煩惱盡故依智，名為涅槃。

<xa>外道摩陀羅論師</xa>
　　此外道師，說那羅延論師言，我造一切物，我於一切眾生中最勝，我生一切世間有命無
命物，從我作生，還沒彼處，名為涅槃。

<xa>外道尼犍子論師</xa>
　　此外道師，說初生一男一女，彼二和合，能生一切有命無命等物，後時離散，還沒彼處
，名為涅槃。

<xa>外道僧佉論師</xa>
　　此外道師，說二十五諦自性因，生諸眾生，名為涅槃。（二十五諦者，一冥初自性、二
智大、三我心、四色、五聲、六香、七味、八觸、九地、十水、十一火、十二風、十三空、
十四眼知根、十五耳知根、十六鼻知根、十七舌知根、十八身知根、十九口作業根、二十手
作業根、二十一足作業根、二十二小便作業根、二十三大便作業根、二十四心平等根、二十
五神我也。自性是常，能生諸法，故為涅槃因也。）

<xa>外道摩醯首羅論師</xa>
　　此外道師，說果是那羅延所作，梵天是因，所謂梵天那羅延，乃至自在天，是生滅因。
一切從自在天生，從自在天滅，名為涅槃。

<xa>外道無因論師</xa>
<pb n="721"/>
　　此外道師，說無因無緣，生一切物，無染因，無淨因，乃至棘刺之針，孔雀之色，皆無
人作，自然而有，不從因生，名為涅槃。

<xa>外道時論師</xa>
　　此外道師，說時熟一切大，時作一切物，時散一切物，是故我論中說，如被百箭射，時
不到不死，時到則小草觸即死；一切物時生，一切物時熟，一切物時滅，名為涅槃。

<xa>外道服水論師</xa>
　　此外道師，說水是萬物根本，水能生天地，生有命無命一切物，乃至水能生物，能壞物
，名為涅槃。

<xa>外道口力論師</xa>
　　此外道師，說虛空是萬物因，最初生虛空，從虛空生風，從風生火，從火生暖，暖生水
，水即凍凌，堅作地，從地生種種藥草，乃至從五穀生命，食後時，還沒虛空，名為涅槃。
（五穀者，禾麻黍菽麥也。）

<xa>外道本生安荼論師</xa>
　　此外道師，說本無日月星辰虛空及地，唯有大水，時大安荼生，如雞子，周匝金色。時
熟破為二段，一段在上作天，一段在下作地，彼二中間生梵天，名一切眾生祖公，作一切有
命無命物等，散沒彼處，名為涅槃。

<xa>不定地隨眠</xa>
　　不定地，即欲界也。謂欲界散亂，不修禪定，以散亂故，眼等諸根煩惱，隨逐不捨，故
名不定地隨眠。

<xa>定地隨眠</xa>
　　定地，即色界、無色界也。謂此二界，能修禪定；雖修禪定，離欲界苦，而於定地，貪
癡愛慢諸見煩惱，隨伏不捨，故名定地隨眠。

<xa>隨逐自境隨眠</xa>
<pb n="722"/>
　　謂於三界中，各各自分境上，所攝諸見煩惱，隨根起滅，潛伏不捨，故名隨逐自境隨眠
。

<xa>隨逐他境隨眠</xa>
　　謂或在色界而起欲界煩惱，或在無色界而起色界煩惱，或在欲界而欣樂上二界禪定而生
味著，不知出離，故名隨逐他境隨眠。

<xa>被損隨眠</xa>
　　謂眾生常被欲界煩惱之所損害，而此煩惱，隨伏不捨，故名被損隨眠。

<xa>不被損隨眠</xa>
　　謂已生色界，不被欲界煩惱之所損害；或未離欲界，雖不被煩惱所損，而煩惱隨伏不捨
，故名不被損隨眠。

<xa>隨增隨眠</xa>
　　謂三界眾生，各於自住之境，而起煩惱，隨時增長，潛伏不捨，故名隨增隨眠。

<xa>不隨增隨眠</xa>
　　謂住於色界、無色界禪定之中，不隨他境增長煩惱，而其煩惱，因未斷故，潛伏不捨，
故名不隨增隨眠。

<xa>具分隨眠</xa>
　　謂諸眾生，於一切境，起貪瞋癡等諸煩惱惑，無有缺減，故名具分隨眠。

<xa>不具分隨眠</xa>
　　謂聲聞初果等，雖斷三界見惑，而于思惑未能全斷，故名不具分隨眠。（初果即須陀洹
果也。見、思惑者，謂意根對法塵而起分別，曰見惑；眼等五根對色等五塵而起貪愛，曰思
惑也。）

<xa>可害隨眠</xa>
<pb n="723"/>
　　謂聲聞之人，知苦、集之法是可損害，乃修道品，斷見、思煩惱，而證涅槃，雖斷見、
思，而習氣無明，隨伏不捨，故名可害隨眠。（苦、集即苦諦、集諦也。道品，即三十七道
品也。梵語涅槃，華言滅度。習氣者，見、思惑之餘習氣分也。）

<xa>不可害隨眠</xa>
　　謂凡夫眾生，不能修習道品，而於煩惱之惑，無可損斷，是以隨伏不捨，故名不可害隨
眠。

<xa>增上隨眠</xa>
　　謂貪瞋癡等諸煩惱惑，慚慚增勝，隨伏不捨，故名增上隨眠。

<xa>平等隨眠</xa>
　　謂貪瞋癡煩惱之惑，平等共起，隨伏不捨，故名平等隨眠。

<xa>下劣隨眠</xa>
　　謂修行求離欲界之人，於諸色等塵念微薄，故名下劣隨眠。

<xa>覺悟隨眠</xa>
　　謂能覺知一切煩惱與業果，俱時流轉，雖能覺悟而未能斷，故名覺悟隨眠。

<xa>不覺悟隨眠</xa>
　　謂一切煩惱纏縛，隨逐根識，不相捨離，而無所知覺，故名不覺悟隨眠。

<xa>能生多苦隨眠</xa>
　　謂欲界貪嗔等煩惱，能生種種諸苦，故名能生多苦隨眠。

<xa>能生少苦隨眠</xa>
　　謂色界、無色界禪定之中，雖無慾界眾苦，而有欣上厭下之心，亦名煩惱，故名能生少
苦隨眠。（欣上厭下者，謂欣喜上二界禪定之樂，厭惡欲界生死之苦也。）

<pb n="724"/>
<xa>不能生苦隨眠</xa>
　　謂諸菩薩，雖離諸惑，不生眾苦，然常存自行利他之心，亦為煩惱，故名不能生苦隨眠
。（菩薩，梵語具雲菩提薩埵，華言覺有情。）

<xa>隨所欲纏現行</xa>
　　謂在家之人，未離諸欲，而於所欲之境，起種種纏縛之業，相續不捨，故名隨所欲纏現
行。

<xa>不隨所欲纏現行</xa>
　　謂出家之人，不隨世間欲樂之境，而生厭離之心相續不捨，故名不隨所欲纏現行。

<xa>無所了知現行</xa>
　　謂住惡說法之人，於善惡法不生分別，於一切境界無所了知，由此癡惑之心，相續不捨
，故名無所了知現行。

<xa>有所了知現行</xa>
　　謂住善說法之人，於一切法而生分別，於善法令向，於惡法令捨，由此了知之心，相續
不捨，故名有所了知現行。

<xa>粗煩惱現行</xa>
　　謂貪瞋癡諸煩惱，各有增上粗重，或於順境貪惑粗重，或於逆境嗔惑粗重，各起不同，
故名粗煩惱現行。

<xa>等煩惱現行</xa>
　　謂貪瞋癡等諸煩惱惑，等分而起，無有輕重，故名等煩惱現行。（等分者，謂貪瞋癡三
心，一齊而起也。）

<xa>微煩惱現行</xa>
　　謂修行求離欲界之人，雖未證果，而於三界煩惱微細輕薄，故名微煩惱現行。（三界者
，欲界、色界、無色界也。）
<pb n="725"/>

<xa>內門煩惱現行</xa>
　　謂修行求離欲界之人，雖不著於色等外塵之境，而內心所起習氣，相續不捨，故名內門
煩惱現行。（習氣者，煩惱餘習氣分也。）

<xa>外門煩惱現行</xa>
　　謂未離欲界之人，隨緣色等外塵諸欲境界，而起種種煩惱，相續不捨，故名外門煩惱現
行。

<xa>失念煩惱現行</xa>
　　謂見聖道得果之人，忽遇餘緣，聞不正法，習氣發現，而失正念，故名失念煩惱現行。

<xa>猛利煩惱現行</xa>
　　謂未得道果之人，勤加精進，起不正作意，發勇猛心，相續不捨，故名猛利煩惱現行。

<xa>分別所起煩惱現行</xa>
　　謂人不信正法，於諸邪見而起分別，妄生種種執著，相續不捨，故名分別所起煩惱現行
。

<xa>任運所起煩惱現行</xa>
　　謂人起懈怠心，不求正行，而於五欲之境，自然而起諸惑，相續不捨，故名任運所起煩
惱現行。（五欲者，色慾、聲欲、香欲、味欲、觸欲也。）

<xa>尋思煩惱現行</xa>
　　謂人於禪定觀法，常自思念覺察，妄起分別，相續不捨，故名尋思煩惱現行。

<xa>不自在煩惱現行</xa>
　　謂人睡眠，夢境散亂，意識所緣，相續不捨，故名不自在煩惱現行。

<xa>自在煩惱現行</xa>
<pb n="726"/>
　　謂人醒寤，所起惡慧之覺，遍緣諸境，相續不捨，故名自在煩惱現行。

<xa>非所依位煩惱現行</xa>
　　謂如幼少之人，於一切境，不知好惡，起諸放逸，相續不捨，故名非所依位煩惱現行。

<xa>所依位煩惱現行</xa>
　　謂修行根熟之人，依於正行之位，斷諸煩惱，而能斷之心，相續不捨，故名所依位煩惱
現行。

<xa>可救療煩惱現行</xa>
　　謂人勤修道行，斷生死惑業，如救療眾病，但知生死之病而可救療，不知樂著涅槃之心
相續不捨，故名可救療煩惱現行。（梵語涅槃，華言滅度。）

<xa>不可救療煩惱現行</xa>
　　謂人於生死惑業眾病，不能修諸正行以為救療，而諸煩惱相續不捨，故名不可救療煩惱
現行。

<xa>忿隨煩惱</xa>
　　暴怒之心名忿，謂對現前一切違情之境，即發暴怒，惱亂其心，是名忿隨煩惱。

<xa>恨隨煩惱</xa>
　　恨即怨恨，謂由忿怒不捨，結諸怨恨，惱亂其心，是名恨隨煩惱。

<xa>覆隨煩惱</xa>
　　覆即隱覆，謂自作罪惡，不能懺悔，故意隱覆，惟恐人知，惱亂其心，是名覆隨煩惱。

<xa>惱隨煩惱</xa>
　　惱即熱惱，謂外遇違情之境，熱惱於心，不自安隱，是名惱隨煩惱。

<xa>嫉隨煩惱</xa>
<pb n="727"/>
　　嫉即嫉妒，謂持心不平，常懷嫉妒，惱亂於心，是名嫉隨煩惱。

<xa>慳隨煩惱</xa>
　　吝惜曰慳，謂於一切財法，貪求積蓄，不能惠施，恆恐散失，惱亂於心，是名慳隨煩惱
。

<xa>誑隨煩惱</xa>
　　詭詐不實曰誑，謂與世交接，語言虛誑，巧慮多謀，心不自安，而生惱亂，是名誑隨煩
惱。

<xa>諂隨煩惱</xa>
　　謂諂佞阿諛，媚悅人意，心恆愧赧，而不自安，是名諂隨煩惱。

<xa>害隨煩惱</xa>
　　謂銜恨蓄怨，常欲損害於人，求快己意，恆恐不遂，惱亂其心，是名害隨煩惱。

<xa>憍隨煩惱</xa>
　　矜己慠他曰憍，謂心不謙下，常欲勝人，慠彼有德，惱亂其心，是名憍隨煩惱。

<xa>無慚隨煩惱</xa>
　　謂屏處為非，不知慚天以自悔改，惱亂其心，是名無慚隨煩惱。

<xa>無愧隨煩惱</xa>
　　謂陰為不善，不知愧人以自悔改，惱亂其心，是名無愧隨煩惱。

<xa>掉舉隨煩惱</xa>
　　謂外境紛擾，身心動搖，不能攝伏，因而惱亂，是名掉舉隨煩惱。

<xa>昏沉隨煩惱</xa>
　　謂心神昏闇沉迷，而於諸法無所明瞭，惱亂其心，是名昏沉隨煩惱。
<pb n="728"/>

<xa>不信隨煩惱</xa>
　　謂邪見多疑，於諸正法，不生信心，因而惱亂，是名不信隨煩惱。

<xa>懈怠隨煩惱</xa>
　　謂身心懶惰，於諸道業不能精進修習，因而惱亂，是名懈怠隨煩惱。

<xa>放逸隨煩惱</xa>
　　謂縱恣自逸，耽著欲境，不能檢束，因而惱亂，是名放逸隨煩惱。

<xa>失念隨煩惱</xa>
　　謂心逐邪妄，正念遺失，遂致淪墜，惱亂其心，是名失念隨煩惱。

<xa>散亂隨煩惱</xa>
　　心常放逸名曰散亂，謂著諸緣境，令心流逸，恆不寂靜，因而惱亂，是名散亂隨煩惱。

<xa>不正知隨煩惱</xa>
　　謂於法邪解，遠離正知，背覺合塵，以妄為真，惱亂其心，是名不正知隨煩惱。

<xa>貧窮佈施難</xa>
　　謂人自厄於貧乏，而能隨力輟己濟人，是為難也。

<xa>豪貴學道難</xa>
　　謂人處於豪貴，而能厭於欲樂，折節求道，是為難也。

<xa>判命必死難</xa>
　　謂人能尚義輕生，決志判命；或為法捨身，濟彼饑苦；或為忠臣，以死徇節，是為難也
。

<xa>得睹佛經難</xa>
<pb n="729"/>
　　謂人或生邊地，不知出世之法，欲得見聞受持如來正教，是為難也。

<xa>生值佛世難</xa>
　　謂人不結勝因，不修眾善，而欲值佛出世，是為難也。

<xa>忍色離欲難</xa>
　　謂人多為情慾所惑，而能制伏妄念，捨離欲心，是為難也。

<xa>見好不求難</xa>
　　謂人見彼富貴榮名，及可意等物，而不樂求，是為難也。

<xa>有勢不臨難</xa>
　　謂豪勢之人，居威福之地，而能好禮忘勢，不凌侮人，是為難也。

<xa>被辱不嗔難</xa>
　　謂人被他凌辱，而能安忍不生忿恨，是為難也。

<xa>觸事無心難</xa>
　　謂心本清靜，觸境而興，若觸事遇緣而心不染著，是為難也。

<xa>廣學博究難</xa>
　　謂人根性遲鈍，而欲廣其學問，窮究義理，以博見聞，是為難也。

<xa>不輕末學難</xa>
　　謂人多有好上之心，若自有學問，而於未學之人，不生輕慢，是為難也。

<xa>除滅我慢難</xa>
　　謂人常懷我慢，或素來種姓富貴，而能不生驕傲輕他之心，是為難也。

<xa>會善知識難</xa>
<pb n="730"/>
　　謂人修行，多為惡友所惑；若學道之時，得遇善知識，勸獎誘掖，令其開解，是為難也
。

<xa>見性學道難</xa>
　　謂人迷於妄情，昧於愛慾，而能返妄歸真，見性學道，是為難也。

<xa>對境不動難</xa>
　　謂前塵妄境，迷惑真性，而能持心寂靜，不為外物所轉，是為難也。

<xa>善解方便難</xa>
　　謂人能常懷大慈，愛念眾生，以種種方便而作饒益，是為難也。

<xa>隨化度人難</xa>
　　謂眾生根性利鈍不同，而能隨機化導而度脫之，是為難也。

<xa>心行平等難</xa>
　　謂癡冥之人，多執彼我之見，若能冤親平等，心無分別，是為難也。

<xa>不說是非難</xa>
　　謂兩舌妄語，佛所禁戒；若能愛護口業，不說他人好惡長短，是為難也。

<xa>音聲</xa>
　　音聲即聲塵也。謂憍陳那等，在鹿苑中，聞佛說四諦之法，密悟圓理，了達一切聲塵，
本然清淨，無動無靜，皆是常住圓妙之音，於是得入圓通。故云如我所證，音聲為上。（梵
語憍陳那，華言已知。四諦者，苦諦、集諦、滅諦、道諦也。）

<xa>色因</xa>
　　色因即色塵也。謂優波尼沙陀因多貪慾，佛令作不淨觀。於是觀色身不淨之相，生大厭
離。悟諸色性歸於虛空，空色兩忘，本然清淨，於是得入圓通。故云如我所證，色因為上。
（梵語優波尼沙陀，華言塵性。）
<pb n="731"/>

<xa>香因</xa>
　　香因即香塵也。謂香嚴童子，聞如來教，於清淨室修習禪定。見諸比丘，燒沉水香。遂
觀此香氣，非木、非空、非煙、非火、即是本然清淨妙香，於是開悟，得入圓通。故云如我
所證，香因為上。（梵語比丘，華言乞士。）

<xa>味因</xa>
　　味因即味塵也。謂藥王、藥上二法王子等，於無始劫，為世良醫，一切草木金石之味，
悉能徧知。承事如來，了知味性非空非有，非即身心，非離身心，皆是本然清淨妙味，從是
開悟，得入圓通。故云如我所證，味因為上。（劫，梵語具雲劫波，華言分別時節。）

<xa>觸因</xa>
　　觸因即觸塵也。謂跋陀婆羅先於威音王佛所，聞法出家，於浴僧時，隨例入室。忽悟水
因，既不洗塵，亦不洗體，中間安然，得無所有，妙觸清淨，本來無染，於是得入圓通。故
云如我所證，觸因為上。（梵語跋陀婆羅，華言賢守。）

<xa>法因</xa>
　　法因即法塵也。謂摩訶迦葉等，因觀世間六塵變壞，悟法性空，遂修滅盡定，以滅意根
，受想不起，妙法開明，消滅諸漏，得無生滅，遂入圓通。故云如我所證，法因為上。（梵
語摩訶迦葉，華言大飲光。滅盡定者，謂受想心滅，出入息盡，而證此定也。諸漏者，謂由
一切煩惱漏落生死也。從憍陳那至迦葉，是於六塵悟入圓通。）

<xa>見元</xa>
　　見元即眼根也。謂阿那律陀，初出家時，常樂睡眠，被如來訶責。因是七日不眠，失其
雙目。世尊示以金剛三昧，遂得清淨天眼。是故不因眼根，能觀三千世界，猶如掌果，於是
悟入圓通。故云如我所證，旋見循元，斯為第一。（梵語阿那律，華言無貧。梵語三昧，華
言正受，亦云正定。三千者，大千、中千、小千也。旋見循元者，旋大千之見，循真性之元
也。）

<xa>息空</xa>
<pb n="732"/>
　　息空即鼻根也。謂周利槃特迦於過去世為大法師，秘吝佛法，不肯教人。後感愚鈍，亦
以宿有善因，遇佛出家，以根鈍故，憶持如來一句伽陀經，一百日終不能誦。佛令安居，數
息攝心，因是觀息出入，剎那生滅之相，豁然無礙，得入圓通。故云如我所證，反息循空，
斯為第一。（梵語周利槃特迦，華言繼道。梵語伽陀，華言諷頌。數息者，息即鼻中氣息，
謂從一至十，漸漸而數也。梵語剎那，華言一念。反息循空者，反背妄根，循依真空也。）

<xa>味知</xa>
　　味知即舌根也。謂憍梵缽提，於過去世，輕弄沙門，有牛呞（音詩）病。佛為遮謗，賜
之數珠，令常念佛，清淨心地。又觀舌根，知味之性，非體非物，應念得超世間諸漏，悟入
圓通。故云還味旋知，斯為第一。（梵語憍梵缽提，華言牛呞，以其宿世曾作牛王，餘習未
除，故食後常虛噍也。梵語沙門，華言勤息。還味旋知者，謂不著塵味，不隨妄知也。）

<xa>身覺</xa>
　　身覺即身根也。謂畢陵伽婆蹉，聞佛說諸世間不可樂事，因行乞食，被刺傷足，舉身疼
痛，即反觀覺痛之心，無有痛覺，本自清淨；如是思惟，攝念未久，身心忽空，諸漏虛盡，
得入圓通。故云如我所證，純覺遺身，斯為第一。（梵語畢陵伽婆蹉，華言餘習。純覺遺身
者，謂覺心純淨，而遺失妄身也。）

<xa>法空</xa>
　　法空即意根也。謂須菩提於曠劫來，心得無礙，蒙佛開示，性覺真空，於是頓入如來寶
明空海，圓通境界。故云如我所證，諸相入非，非所非盡，旋法歸無，斯為第一。（梵語須
菩提，華言空生。寶明空海者，即如來所證明妙之理，無礙深廣也。非所非盡，旋法歸無者
，謂能非之心，所非之相，悉盡無餘；而轉諸法塵，皆歸寂滅也。從阿那律至須菩提，是於
五根悟入圓通。）

<xa>心見</xa>
　　心見即眼識也。謂舍利弗於曠劫來，心見清淨，後於路中，逢迦葉波，宣說因緣，從佛
出家，於一切法，照了無礙，悟入圓通。故云如我所證，心見發光，光極知見，斯為第一。
（梵語舍利弗，華言身子。心見發光，光極知見者，由心見發明，而圓照萬法也。）

<pb n="733"/>
<xa>心聞</xa>
　　心聞即耳識也。謂菩薩已曾與恆沙如來為法王子，常用心聞，分別眾生所有知見。若有
眾生，修普賢行，分身百千，皆至其處，摩頂擁護，令其成就。心聞圓通，普賢境界。故云
我說本因，心聞發明，分別自在，斯為第一。

<xa>鼻息</xa>
　　鼻息即鼻識也。謂孫陀罹難陀，從佛出家，雖具戒律，心多散動。世尊教其觀鼻端白，
遂觀鼻中之氣，出入如煙，身心內明，圓洞虛淨，煙相漸消，鼻息成白，心開漏盡，諸出入
息，化為光明，照十方界，即得圓通。故云我以消息，息久發明，明圓滅漏，斯為第一。（
梵語孫陀罹難陀，華言好愛歡喜。漏盡者，生死之漏斷滅也。明圓滅漏者，真性明瞭圓融，
滅諸有漏也。）

<xa>法音</xa>
　　法音即舌識也。謂富樓那彌多羅尼子，從曠劫來，辯才無礙。世尊知其有大辯才，以音
聲輪教其發揚，於是助佛轉輪，成師子吼，悟入圓通。故云我以法音降伏魔怨，消滅諸漏，
斯為第一。（梵語富樓那彌多羅尼，華言滿慈，是其父母名，因以稱之。）

<xa>身戒</xa>
　　身戒即身識也。謂優波離，最初隨佛踰城出家，親觀如來六年勤苦，承佛教戒，乃至三
千威儀，八萬微細行業，悉皆清淨，身心寂滅，悟入圓通。故云我以執身，身得自在；次第
執心，心得通達。然後身心一切通利，斯為第一。（梵語優波離，華言上首。）

<xa>心達</xa>
　　心達即意識也。謂目干連，聞迦葉波宣說如來因緣深義，即頓發心，得大通達。如來惠
其袈裟著身，鬚髮自落。游於十方，無所罣礙。由是神通自在，圓明清淨。故云我以旋湛，
心光發宣，如澄濁流，久成清瑩，斯為第一。（梵語目干連，華言彩菽氏。旋湛，謂旋復澄
湛之性也。從舍利弗至目干連，是於六識悟入圓通。）

<xa>火性</xa>
　　火性即火大也。謂烏芻瑟摩，久遠劫前，性多貪慾。有佛出世，名曰空王。說多婬人，
<pb n="734"/>
成猛火聚，教其徧觀百骸四支，諸冷暖氣，由是諦觀，神光內凝，化多婬心，成智慧火。因
此火光三昧力故，得入圓通。故云我以諦觀身心暖觸，無礙流通，諸漏既消，生火寶焰，證
無上覺，斯為第一。（梵語烏芻瑟摩，華言火頭。）

<xa>地性</xa>
　　地性即地大也。謂持地菩薩，於往昔時，普光如來出現於世，曾為比丘，平填道路，造
作橋樑，行諸苦行。後世復值毘舍浮佛出現，國王延佛設齋。爾時平地待佛，毘舍如來摩頂
告言：當平心地，則世界地一切皆平。因是即得心開，見身微塵及與世界一切微塵，等無差
別，即得悟入圓通。故云我以諦觀身界二塵，等無差別，本如來藏，虛妄發塵，塵銷智圓，
成無上道，斯為第一。（梵語毘舍浮，華言徧一切自在。如來藏者，即一切眾生本具真如之
理藏也。）

<xa>水性</xa>
　　水性即水大也。謂月光童子，往昔劫中，於水天佛所，修習水觀。觀於身中涕唾津液大
小便利與世界外諸香水海，水性一同，是時初成此觀，但見其水，未得無身。經無量佛，方
得無身，與諸香水海性合真空，無二無別，悟入圓通。故云我以水性一味流通，得無生忍，
圓滿菩提，斯為第一。（無生忍者，謂一切諸法本來不生，於此法中，能忍可印證也。梵語
菩提，華言道。）

<xa>風性</xa>
　　風性即風大也。謂琉璃光法王子，往昔劫中，於無量聲佛所，蒙佛開示妙明心體，及說
世界眾生，皆是妄緣風力所轉，即於爾時觀此世界及與身心，各有所動，遂即覺了此群動性
，來無所從，去無所至，身心發光，洞徹無礙，而入圓通。故云我以觀察風力無依，悟菩提
心，入三摩地，斯為第一。（梵語三摩地，華言等持。）

<xa>空性</xa>
　　空性即空大也。謂虛空藏菩薩，於定光佛所，得無邊身。爾時手執四大寶珠，照明十方
，微塵佛剎，化成虛空，身同虛空，不相妨礙，能善入微塵國土，廣行佛事。由是諦觀四大
無依，虛空佛國，同一虛妄，於同發明，得入圓通。故云我以觀察虛空無邊，入三摩地，斯
為第一。
<pb n="735"/>

<xa>識性</xa>
　　識性即識大也。謂彌勒菩薩，往昔劫中，於日月燈明佛所，而得出家，修習唯心識定。
至然燈佛出世，方乃得成無上妙圓識心三昧，了一切如來國土，淨穢有無，皆是我心變化所
現，而悟入圓通。故云我以諦觀十方唯識，識心圓明，得無生忍，斯為第一。（梵語彌勒，
華言慈氏。）

<xa>淨念</xa>
　　淨念即根大也。謂大勢至菩薩等，往昔劫中，於超日月光佛所，修念佛三昧，收攝六根
，定心念佛，由是不假方便，自得心開，悟入圓通。故云我無選擇，都攝六根，淨念相繼，
得三摩地，斯為第一。（從烏芻瑟摩至勢至，是於七大悟入圓通。）

<xa>耳根</xa>
　　耳根者，謂觀世音菩薩，往昔劫中，於觀世音佛所，發菩提心。彼佛教其從聞思修入三
摩提，於是菩薩即於聞中，入流亡所，所入既寂，動靜二相，瞭然不生，一念頓空聞性而入
圓通矣。經中所謂，生滅既滅，寂滅現前者，即圓通之體也。上合諸佛妙心，下同眾生悲仰
，而現乎三十二應，施以十四無畏等者，乃圓通之用也。故云我從耳門，圓照三昧，緣心自
在，成就菩提，斯為第一。（聞、思、修，即三慧也。梵語三摩提，即三摩地也。入流亡所
者，不隨聲塵，頓入法流，而亡其所入也。三十二應者，佛應、獨學應、緣覺應、聲聞應、
梵王應、帝釋應、自在天應、大自在天應、天大將軍應、天王應、四天王太子應、人王應、
長者應、居士應、宰官應、婆羅門應、比丘應、比丘尼應、優婆塞應、優婆夷應、女主應、
童男應、童女應、諸天應、龍應、藥叉應、乾闥婆應、阿修羅應、緊那羅應、摩呼羅伽應、
人應、非人應也。十四無畏者，一、不自觀音以觀觀者；二、知見旋復；三、觀聽旋復；四
、斷滅妄想，心無殺害；五、熏聞成聞，六根消復，同於聲聽；六、聞熏精明，明徧法界；
七、音性圓消，觀聽返入；八、滅音圓聞，遍生慈力；九、熏聞離塵，色不能劫；十、純音
無塵，根境圓融；十一、消塵旋明；十二、融形復聞；十三、六根圓通，明照無二；十四、
我一名與六十二恆河沙名，等無有異也。）

<xa>護不殺戒五神</xa>
　　一、荼芻毗愈陀尼，護持戒人身，闢除邪鬼；二、輸多利輸陀尼，護持戒人六情，悉令
<pb n="736"/>
完具；三、毗樓遮那世波，護持戒人腹內，使五藏平調；四、阿陀龍摩坻，護持戒人血脈，
悉令通暢；五、婆羅桓尼和婆，護持戒人爪指，無所毀傷。（六情，即眼耳鼻舌身意六根也
。五藏者，心肝脾肺腎也。）

<xa>護不盜戒五神</xa>
　　一、坻摩阿毗婆馱，護持戒人出入往來，使得安寧；二、阿修輸婆羅陀，護持戒人所啖
飲食，悉使甘香；三、婆羅摩亶雄雌，護持戒人睡夢平安，覺寤歡悅；四、婆羅門地鞞哆，
護持戒人不為蠱毒所中；五、邪摩呼哆耶舍，護持戒人，不為霧露之毒所害。

<xa>護不邪婬戒五神</xa>
　　一、佛馱僊陀樓哆，護持戒人口舌斗諍不行；二、鞞闍耶藪多婆，護持戒人不為瘟瘧鬼
所持；三、涅坭醯馱多耶，護持戒人不為縣官所得；四、阿邏多賴都耶，護持戒人舍宅四方
，驅逐凶殃；五、波羅那佛曇，護持戒人平定舍宅。

<xa>護不妄語戒五神</xa>
　　一、阿提梵者珊耶，護持戒人不為冢墓鬼所嬈；二、因台羅因台羅，護持戒人門戶，闢
除邪惡；三、阿伽風施婆多，護持戒人不為外氣鬼神所害；四、佛曇彌摩多哆，護持戒人不
為災火所延；五、多賴叉三密陀，護持戒人不為偷盜所侵。

<xa>護不飲酒戒五神</xa>
　　一、阿摩羅斯兜嘻，護持戒人若入山林，不為虎狼所害；二、那羅門闍兜帝，護持戒人
不為傷亡所嬈；三、鞞尼幹那波護，持戒人除惡鳥鳴狐鳴；四、荼鞞斗毘舍羅，護持戒人除
犬鼠變怪；五、伽摩毗那闍尼佉，護持戒人不為凶注所牽。（凶注者，謂陰司注寫兇惡之事
也。）

<xa>四洲為四有</xa>
　　謂東弗於逮、西瞿耶尼、南閻浮提、北郁單越也。（梵語弗於逮，華言勝。梵語瞿耶尼
，華言牛貨。梵語閻浮提，華言勝金洲。梵語郁單越，華言勝處。）

<xa>四惡趣為四有</xa>
<pb n="737"/>
　　謂六道中，修羅、餓鬼、畜生、地獄四者，皆由愚癡貪慾造諸惡業，故感斯趣也。

<xa>六欲天為六有</xa>
　　謂欲界六天也。一四天王天，二忉利天，三夜摩天，四兜率天，五化樂天，六他化自在
天。（梵語忉利，華言三十三。梵語夜摩，亦云須焰摩，華言善時分。梵語兜率，華言知足
。）

<xa>梵天為一有</xa>
　　謂初禪中大梵王天，乃三千世界之主也。（三千者，小千、中千、大千也。）

<xa>無想天為一有</xa>
　　謂四禪中之無想天，此天以無心想為果故也。

<xa>五那含天為一有</xa>
　　那含，梵語具雲阿那含，華言不還。謂四禪中無煩天、無熱天、善見天、善現天、色究
竟天，亦名五淨居天，此之五天，名位雖別，皆第三果聖人所居，故通為一有也。（第三果
，即聲聞阿那含果也。）

<xa>四禪天為四有</xa>
　　謂色界初禪天、二禪天、三禪天、四禪天也。

<xa>四空處天為四有</xa>
　　謂無色界空處天、識處天、無所有處天、非想非非想處天也。

<xa>無垢三昧，破地獄有</xa>
　　謂菩薩由淨諸業惑，證於無垢三昧。愍彼眾生，受於地獄之苦，故以此三昧，令其修行
，出離重垢所報之處也。（重垢即惡業，報處即地獄也。）

<xa>不退三昧，破畜生有</xa>
　　謂菩薩修於持戒禪定，破諸惡業，自獲不退，證於不退三昧。愍彼眾生，受畜生苦，故
<pb n="738"/>
以此三昧，令其遠捨諸惡，永不退失善道也。

<xa>心樂三昧，破餓鬼有</xa>
　　謂菩薩修戒定慧，破諸惡業，證於心樂三昧。愍彼眾生，受餓鬼苦，故以此三昧，令其
遠離諸惡而生喜樂也。

<xa>歡喜三昧，破阿修羅有</xa>
　　梵語阿修羅，華言無端正。謂菩薩修戒定慧，破於惡業等怖，證於歡喜三昧。愍彼眾生
，受阿修羅苦，故以此三昧，令其離諸猜疑怖畏也。

<xa>日光三昧，破弗婆提有</xa>
　　梵語弗婆提，華言勝，即東洲也。謂菩薩修戒定慧，獲一切智光，破諸惡業無明等闇，
證於日光三昧。愍彼東洲眾生，受諸生死，故以此三昧，令其破諸惡業等闇，而得出離也。

<xa>月光三昧，破瞿耶尼有</xa>
　　梵語瞿耶尼，華言牛貨，即西洲也。謂菩薩修戒定慧，獲一切智光，破諸惡業無明等闇
，證於月光三昧。愍彼西洲眾生，受諸生死，故以此三昧，令其破諸惡業等闇也。

<xa>熱焰三昧，破郁單越有</xa>
　　梵語郁單越，華言勝處，即北洲也。謂菩薩修戒定慧，破諸我執，證於熱焰三昧。愍彼
北洲眾生，計著於我，永執難化，故以此三昧，令其遠離妄我，計執不生，而得出離也。

<xa>如幻三昧，破閻浮提有</xa>
　　梵語閻浮提，華言勝金洲，即南洲也。謂菩薩修戒定慧，破諸虛幻惑業，證於如幻三昧
。愍此南洲眾生，果報雜雜，壽命不定，猶如幻化。故以此三昧，令其破於諸幻而得出離也
。

<xa>不動三昧，破四天王有</xa>
　　四天王者，東方持國天王、南方增長天王、西方廣目天王、北方多聞天王也。謂菩薩修
戒定慧，破諸煩惱散亂，證於不動三昧。以此天遊行世間，則有果報惑業等動故，以此三昧
<pb n="739"/>
，令其悉破諸動惑業，亦得證此也。

<xa>難伏三昧，破三十三天有</xa>
　　三十三天，即忉利天也。謂菩薩修戒定慧，破一切惑業，證於難伏三昧。以此天是地居
之頂，果報惑業，難以折伏，故以此三昧，令其破諸難伏，亦得證此也。（梵語忉利，華言
三十三。）

<xa>悅意三昧，破焰摩天有</xa>
　　焰摩，梵語具雲須焰摩，華言善時分。謂菩薩修戒定慧，破諸煩惱，證於悅意三昧。以
此天處空為悅，而未有上界不動等悅，故以此三昧，令其舍離空處之悅，而證不動等悅也。

<xa>青色三昧，破兜率陀天有</xa>
　　梵語兜率陀，華言知足。謂菩薩修戒定慧，破諸煩惱，證於青色三昧。以此天果報，宮
殿服玩一切皆青，故以此三昧，令其舍離一切煩惱，亦得證此也。

<xa>黃色三昧，破化樂天有</xa>
　　謂菩薩修戒定慧，破諸煩惱，證於黃色三昧。以此天果報，宮殿服玩一切皆黃，故以此
三昧，令其舍離一切煩惱，亦得證此也。

<xa>赤色三昧，破他化自在天有</xa>
　　謂菩薩修戒定慧，破諸煩惱，證於赤色三昧。以此天果報，宮殿服玩一切皆赤，故以此
三昧，令其舍離一切煩惱，亦得證此也。

<xa>白色三昧，破初禪有</xa>
　　初禪即色界天也。謂菩薩修戒定慧，證於白色三昧。以此天果報，一切皆白，故以此三
昧，令其舍離一切煩惱，亦得證此也。

<xa>種種三昧，破梵王有</xa>
　　梵王亦色界初禪天也。謂菩薩修戒定慧，證於種種三昧。以此天主，領大千世界，種類
既多，果報不等，故以此三昧，令其舍離種種果報，亦得證此也。
<pb n="740"/>

<xa>雙三昧，破二禪有</xa>
　　二禪亦色界天也。謂菩薩修戒定慧，證雙三昧。以此天獨有內淨支、喜支二種定相，即
果報雙，而未見雙空、雙假、雙中之理，故以此三昧，令其舍離淨喜，而證雙空等也。（雙
空者，謂見、思二惑俱空也。雙假者，謂見假、思假，即見、思惑，以此惑體虛假不實故也
。雙中者，謂破見、思惑，同入中道也。）

<xa>雷音三昧，破三禪有</xa>
　　三禪亦色界天也。謂菩薩修戒定慧，證於雷音三昧。以此天禪樂最深，如冰魚蟄蟲，著
於果報之樂。故以此三昧而驚駭之，令其舍離諸樂，亦證於此也。

<xa>注雨三昧，破四禪有</xa>
　　四禪亦色界天也。謂菩薩修戒定慧，證於注雨三昧。以此天如大地具諸種子，若不得雨
，善芽不生，故以此三昧之雨，令其發生三諦之種，亦得證此也。（三諦者，真諦、俗諦、
中諦也。）

<xa>如虛空三昧，破無想天有</xa>
　　無想亦色界天也。謂菩薩修戒定慧，證於如虛空三昧。以此天一期，心想不行，妄計果
報非空，而為涅槃。故以此三昧，破彼非空，令其起修空淨之行，亦得證此也。（梵語涅槃
，華言滅度。一期者，從生至死也。）

<xa>照鏡三昧，破阿那含天有</xa>
　　梵語阿那含，華言不還。即第三果，生於色界之天也。謂菩薩修戒定慧，證於照鏡三昧
。以此天雖得無漏淨色，但是果報之淨，未獲究盡色空，故以此三昧，令其破彼報淨之色，
究竟真空之理，亦得證此也。

<xa>無礙三昧，破空處有</xa>
　　空處即無色界天也。謂菩薩修戒定慧，證於無礙三昧。以此天得出色籠，果報無礙，未
是空假中無礙，故以此三昧，令其舍離果報，亦得證此也。（色籠者，謂色界色質籠罩也。
空假中即三觀也。離性離相之謂空，無法不備之謂假，非空非假之謂中也。）
<pb n="741"/>

<xa>常三昧，破識處有</xa>
　　識處，亦無色界天也。謂菩薩修戒定慧，證常三昧。以此天以識相續不斷為常，此乃定
報，即非無為等常，故以此三昧，令其舍離定報之常，亦得證此也。

<xa>樂三昧，破不用處有</xa>
　　不用處，又名無所有處，亦無色界天也。謂菩薩修戒定慧，證樂三昧。以此天厭識處無
邊，入無所有處，以此處如癡，癡故是苦，故以此三昧，令其舍離於癡，亦得證此也。

<xa>我三昧，破非想非非想處有</xa>
　　非想非非想處，亦無色界天也。謂菩薩修戒定慧，證我三昧。以此天居無色界頂，謂是
涅槃果報，猶有細煩惱等惑，而不自在，故以此三昧，令其舍離煩惱，亦得證此也。

<xa>冥初自性</xa>
　　謂此外道，以八萬劫前之事，冥然不知之處，昧為自性，故云冥初自性。

<xa>智大</xa>
　　智大亦名覺大，即增長之義。謂冥初之際，覺知增長，故云從冥初生智大。

<xa>我心</xa>
　　我心亦名我慢，即我執也。謂由覺知生我慢心，故云從智大生我心。

<xa>五唯</xa>
　　唯即微也，五唯亦名五微，即色聲香味觸也。以色等五種，由我執之心方現，故云從我
心生五唯。

<xa>五大</xa>
　　五大，即地水火風空也。此五種性，徧一切處，故名為大。由極微而生，故云從五唯生
五大。

<pb n="742"/>
<xa>五知根</xa>
　　五根，即眼耳鼻舌身，謂之知者，以此五種，皆有知覺故也。因五大而成，故云從五大
生五知根。

<xa>五作業根</xa>
　　五根，即口與手、足、小便、大便。謂之作業者，以此五種能作業用故也，亦因五大而
成，故云從五大生五作業根。

<xa>心平等根</xa>
　　心乃肉團心，即意根也。謂之平等者，以此根能徧一切根境而生分別也。此亦五大所成
，故云從五大生平等根。並前五知，五作業，共為十一根也。

<xa>神我</xa>
　　神我即第八識也。外道執神我能生諸法，常住不壞，計為涅槃。是二十五諦之主也。（
第八識，即藏識也。梵語涅槃，華言滅度。）

<xa>欲界六天</xa>
　　一、四天王天，東方持國天王、南方增長天王、西方廣目天王、北方多聞天王。二、忉
利天，梵語忉利，華言三十三。往世三十三人，同修勝業，同生此天。三、須夜摩天，梵語
須夜摩，華言善時分。謂此天時時唱快樂，故又云受五欲境，知時分故。四、兜率陀天，梵
語兜率陀，華言知足。謂此天於五欲境知止足故。五、化樂天，謂此天自化五塵而娛樂故。
六、他化自在天，謂此天假他所化樂事，以成己樂，即欲界天主。（五欲者，色慾、聲欲、
香欲、味欲、觸欲也。五塵者，色塵、聲塵、香塵、味塵、觸塵也。）

<xa>色界十八天</xa>
　　初禪三天：一、梵眾天。梵，淨也，以無染欲故。眾，猶民也。謂此天是初禪天主之民
眾也。二、梵輔天，輔，佐也。謂此天是初禪天主之輔佐臣僚也。三、大梵天，謂此天是初
禪天之主也。名尸棄，劫初先生，劫盡後滅，主領三千大千世界也。（梵語尸棄，華言火。
三千者，大千、中千、小千也。言三千大千者，總別雙舉也。）二禪三天：一、少光天，謂
此天光明少故。二、無量光天，謂此天光明增勝無限量故。三、光音天，謂此天以光明為語
<pb n="743"/>
音故。三禪三天：一、少淨天，謂此天意識樂受清淨故。二、無量淨天，謂此天淨勝於前不
可量故。三、徧淨天，謂此天樂受最勝，淨週徧故。四禪九天：一、無雲天，以前諸天空居
，依雲而住。此天在雲之上，居無雲之首，故號無雲。二、福生天，謂此天修勝福力而生其
中，從因得名故。三、廣果天，謂此天果報廣大，無能勝故。四、無想天，謂此天一期果報
，心想不行故。（一期者，謂從生至死也。）五、無煩天，謂此天離欲界苦，及色界樂，苦
樂兩滅，無煩惱故。六、無熱天，謂此天研究心境，無依無處，清涼自在，無熱惱故。七、
善見天，謂此天妙見十方世界圓澄無塵垢故。八、善現天，謂此天空無障礙，精見現前故。
九、色究竟天，謂此天於諸塵幾微之處，研窮究竟故。

<xa>無色界四天</xa>
　　一、空處天，謂此天厭於色身繫縛，不得自在，心緣虛空，與無色相應，住空處定故。
二、識處天，謂此天厭虛空無邊，於是即捨虛空，轉心緣識，以識為處故。三、無所有處天
，謂此天厭於識處無邊，於是捨識入無所有處，亦名不用處，謂不用前空處識處故。四、非
想非非想處天，謂此天居無色界之極頂，非無所有處之無想，非識處之有想故。

<xa>東方七宿</xa>
　　角宿主於眾鳥。亢宿主出家求聖道者。氐宿主水、主眾生房宿、主行車求利。心宿主於
女人。尾宿主洲渚眾。箕宿主於陶師。

<xa>南方七宿</xa>
　　井宿主於金師。鬼宿主一切國王大臣。柳宿主雪山龍。星宿主巨富者。張宿主於盜賊。
翼宿主於貴人。軫宿主須羅吒國。

<xa>西方七宿</xa>
　　奎宿主行船人。婁宿主於商人。胃宿主婆樓迦國。昴宿主於水牛。畢宿主一切眾生。觜
宿主鞞提訶國。參宿主於剎利。（剎利，梵語具雲剎帝利，華言田主，即王種也。）

<xa>北方七宿</xa>
　　斗宿主澆部沙國。牛宿主剎利及安多缽竭那國。女宿主鴦伽摩伽陀國。虛宿主那遮羅國
。危宿主著華冠。室宿主乾陀羅國、輸盧那國及諸龍蛇蝮行之類。壁宿主乾闥婆善樂。（梵
<pb n="744"/>
語乾闥婆，華言香陰，即帝釋樂神也。）

<xa>足安平相</xa>
　　謂足下安立，皆悉平滿，猶如奩底也。（奩，力鹽切。奩底者，即盒底也。）

<xa>千輻輪相</xa>
　　輻即車輪中之輻，謂足下轂網輪紋，眾相圓滿，有如千輻輪也。

<xa>手指纖長相</xa>
　　謂手指纖細圓長，端直[月*庸]好，指節參差，光潤可愛，勝餘人也。

<xa>手足柔軟相</xa>
　　謂手足極妙柔軟，勝餘身份也。

<xa>手足縵網相</xa>
　　謂手指中間，縵網交合，文同綺畫，猶如鵝王之足也。

<xa>足跟滿足相</xa>
　　跟，足踵也。謂足之踵，圓滿具足也。

<xa>足趺高好相</xa>
　　謂足之趺，高起如真金之色；趺上之毛，青琉璃色，種種莊飾，妙好圓滿也。（梵語琉
璃，華言青色寶。）

<xa>腨如鹿王相</xa>
　　（腨，時兗切），腨，股肉也。腨如鹿王相者，謂足腨漸次纖圓，如彼鹿王之腨，纖好
第一也。

<xa>手過膝相</xa>
　　謂雙臂修直，不俯不仰，平立過膝也。
<pb n="745"/>

<xa>十馬陰藏相</xa>
　　謂陰相藏密，猶如馬陰，不可見也。

<xa>身縱廣相</xa>
　　謂身儀端正，豎縱橫廣，無不相稱也。

<xa>毛孔生青色相</xa>
　　謂身諸毛孔，一孔一毛，生相不亂，右旋上向，青色柔軟也。

<xa>身毛上靡相</xa>
　　謂身諸毫毛，皆右旋向上，而偃伏也。

<xa>身金色相</xa>
　　謂身皆金色，光明晃曜，如紫金聚，眾相莊嚴，微妙第一也。

<xa>身光面各一丈相</xa>
　　謂身放光明，四面各一丈也。

<xa>皮膚細滑相</xa>
　　謂皮膚細膩滑澤，不受塵水，不停蚊蚋。

<xa>七處平滿相</xa>
　　謂兩足下、兩手、兩肩、項中，七處皆平滿端正也。

<xa>兩腋滿相</xa>
　　謂左右兩腋，平滿而不窊也。（窊，鳥瓜切，不滿貌。）

<xa>身如師子相</xa>
　　謂身體平正，威儀嚴肅，如師子王也。
<pb n="746"/>

<xa>身端直相</xa>
　　謂身形端正，平直不傴曲也。（傴，委羽切，不伸也。）

<xa>肩圓滿相</xa>
　　謂兩肩圓滿而丰腴也。

<xa>四十齒相</xa>
　　謂常人但有三十六齒，唯佛具足四十齒也。

<xa>齒白齊密相</xa>
　　謂四十齒皆白淨齊密，根復深固也。

<xa>四牙白淨相</xa>
　　謂四牙最白而大，瑩潔鮮淨也。

<xa>頰車如師子相</xa>
　　謂兩頰車隆滿如師子王也。

<xa>咽中津液得上味相</xa>
　　謂咽喉中常有津液，上妙美味，如甘露流注也。

<xa>二十七廣長舌相</xa>
　　謂舌廣而長，柔軟紅薄，能覆面而至於髮際也。

<xa>梵音深遠相</xa>
　　謂音聲和雅，近遠皆到，無處不聞也。

<xa>眼色如金精相</xa>
　　謂眼目清淨明瑩，如金色精也。
<pb n="747"/>

<xa>眼睫如牛王相</xa>
　　睫，目旁毛也。謂眼睫殊勝如牛王也。

<xa>眉間白毫相</xa>
　　謂兩眉之間，有白玉毫，清淨柔軟，如兜羅綿，右旋宛轉，常放光明也。（梵語兜羅綿
，華言細香。）

<xa>頂肉髻成相</xa>
　　謂頂上有肉，高起如髻，亦名無見頂相，謂一切人天二乘菩薩，皆不能見故也。（二乘
者，聲聞乘、緣覺乘也。）

<xa>佛身應</xa>
　　佛，梵語具雲佛陀，華言覺。謂若諸菩薩，入三摩地，進修無漏勝解現圓，觀世音菩薩
即應現佛身，而為說法，令其解脫也。（梵語三摩地，華言等持。進修無漏勝解現圓，謂修
無為之法，即趣入三摩地，得無漏勝解，究竟圓成也。）

<xa>獨覺應</xa>
　　出無佛世，無師自悟，故名獨覺。謂若諸有學，寂靜妙明，勝妙現圓，菩薩即於彼前，
應現獨覺身而為說法，令其解脫也。（有學者，有所學也。謂第三阿那含果已前，俱屬有學
。勝妙現圓者，能妙萬物以明自性，究竟圓成也。）

<xa>緣覺應</xa>
　　因觀十二因緣，覺真諦理，故名緣覺。謂若諸有學，斷十二因緣，緣斷勝性，勝妙現圓
，菩薩即於彼前，應現緣覺身而為說法，令其解脫也。（十二因緣者，一無明、二行、三識
、四名色、五六入、六觸、七受、八愛、九取、十有、十一生、十二老死也。緣斷勝性者，
謂觀因緣得斷煩惱，而證勝妙之性也。）

<xa>聲聞應</xa>
　　聞佛聲教，故曰聲聞。謂若諸有學，得四諦空，修道入滅，勝性現圓，菩薩即於彼前，
<pb n="748"/>
應現聲聞身而為說法，令其解脫也。（得四諦空者，謂觀苦集滅道四諦，證真空理也。修道
入滅，勝性現圓者，謂從三果入滅，將登第四無學果位，勝妙之性，現前圓成也。）

<xa>梵王應</xa>
　　梵王者，即色界初禪天主也。謂若諸眾生，欲心明悟，不犯欲塵，欲身清淨，菩薩即於
彼前，應現梵王身而為說法，令其解脫也。

<xa>帝釋應</xa>
　　帝釋，即忉利天主。梵語釋提桓因，華言能天主。言帝釋者，華梵雙舉也。謂若諸眾生
，欲為天主，統領諸天；菩薩即於彼前，應現帝釋身而為說法，令其成就也。（梵語忉利，
華言三十三。）

<xa>自在天應</xa>
　　自在天者，即欲界第五天也。謂若諸眾生，欲身自在，遊行十方，菩薩即於彼前，應現
自在天身而為說法，令其成就也。

<xa>大自在天應</xa>
　　大自在天者，即欲界第六天主也。謂若諸眾生，欲身自在，飛行虛空，菩薩即於彼前，
應現大自在天身而為說法，令其成就也。

<xa>天大將軍應</xa>
　　天大將軍，即帝釋天主之大將軍也。謂若諸眾生，愛統鬼神，救護國土，菩薩即於彼前
，現天大將軍身而為說法，令其成就也。

<xa>四天王應</xa>
　　四天王：東方持國天王、南方增長天王、西方廣自天王、北方多聞天王也。謂若諸眾生
，愛統世界，保護眾生，菩薩即於彼前，應現四天王身而為說法，令其成就也。

<xa>四天王太子應</xa>
　　謂若諸眾生，愛生天宮，驅使鬼神，菩薩即於彼前，應現四天王太子身而為說法，令其
<pb n="749"/>
成就也。

<xa>人王應</xa>
　　謂若諸眾生，樂為人王，菩薩即於彼前，應現人王身而為說法，令其成就也。

<xa>長者應</xa>
　　謂若諸眾生，愛主族姓，世間推讓，菩薩即於彼前，應現長者身而為說法，令其成就也
。

<xa>居士應</xa>
　　謂若諸眾生，愛談名言，清淨自居，菩薩即於彼前，應現居士身而為說法，令其成就也
。（名言者，名教典雅之言也。）

<xa>宰官應</xa>
　　謂若諸眾生，愛治國土，剖斷邦邑，菩薩即於彼前，應現宰官身而為說法，令其成就也
。

<xa>婆羅門應</xa>
　　梵語婆羅門，華言淨行。謂若諸眾生，愛諸數術，攝衛自居，菩薩即於彼前，應現婆羅
門身而為說法，令其成就也。（數術者，咒禁算藝、調養方法之類是也。攝衛者，收攝其心
，衛護身口也。）

<xa>比丘應</xa>
　　梵語比丘，華言乞士。謂若有男子，好學出家，持諸戒律，菩薩即於彼前，應現比丘身
而為說法，令其成就也。

<xa>比丘尼應</xa>
　　梵語尼，華言女。謂若有女人好學出家，持諸禁戒，菩薩即於彼前，應現比丘尼身而為
說法，令其成就也。

<pb n="750"/>
<xa>優婆塞應</xa>
　　梵語優婆塞，華言清淨士。謂若有男子，樂持五戒，菩薩即於彼前，應現優婆塞身而為
說法，令其成就也。（五戒，不殺、不盜、不邪婬、不妄語、不飲酒也。）

<xa>優婆夷應</xa>
　　梵語優婆夷，華言清淨女。謂若有女子，五戒自居，菩薩即於彼前，應現優婆夷身而為
說法，令其成就也。

<xa>女主應</xa>
　　女主，天子之後也。謂若有女人，內政立身，以修家國，菩薩即於彼前，應現女主身及
國夫人命婦大家而為說法，令其成就也。

<xa>童男應</xa>
　　謂若有眾生，不壞男根，菩薩即於彼前，應現童男身而為說法，令其成就也。

<xa>童女應</xa>
　　謂若有處女，愛樂處身，不求侵暴，菩薩即於彼前，應現童女身而為說法，令其成就也
。

<xa>天應</xa>
　　謂若有諸天，樂出天倫，菩薩即應現天身而為說法，令其成就也。（倫，類也。）

<xa>龍應</xa>
　　謂若有諸龍，樂出龍倫，菩薩即應現龍身而為說法，令其成就也。

<xa>藥叉應</xa>
　　梵語藥叉，亦云夜叉，華言勇健。謂若有藥叉，樂度本倫，菩薩即於彼前，應現藥叉身
而為說法，令其成就也。

<xa>乾闥婆應</xa>
<pb n="751"/>
　　梵語乾闥婆，華言香陰，即帝釋樂神也。謂若乾闥婆，樂脫其倫，菩薩即於彼前，應現
乾闥婆身而為說法，令其成就也。

<xa>阿修羅應</xa>
　　梵語阿修羅，華言無端正，以形貌丑陋故也。謂若阿修羅，樂脫其倫，菩薩即於彼前，
應現阿修羅身而為說法，令其成就也。

<xa>緊那羅應</xa>
　　梵語緊那羅，華言疑神，又云人非人，以頭上有角似人而非人也。謂若緊那羅，樂脫其
倫，菩薩即於彼前，應現緊那羅身而為說法，令其成就也。

<xa>摩呼羅伽應</xa>
　　梵語摩呼羅伽，華言大蝮行，即大蟒蛇也。謂若摩呼羅伽，樂脫其倫，菩薩即於彼前，
應現摩呼羅伽身而為說法，令其成就也。

<xa>人應</xa>
　　謂若諸眾生樂人、修人，菩薩即於彼前，應現人身而為說法，令其成就也。（樂人、修
人者，謂愛樂人身，而修人之行也。）

<xa>非人應</xa>
　　非人即鬼畜之類也。謂若諸非人，有形無形，有想無想，樂度其倫，菩薩即於彼前，皆
現其身而為說法，令其成就也。

<xa>八忍</xa>
　　忍即忍可印證之義。一、苦法忍，謂觀欲界苦諦之法，而能忍可也。二、苦類忍，謂以
色界、無色界苦諦之法，比類欲界苦諦觀之，而能忍可也。三、集法忍，謂觀欲界集諦煩惱
之法，而能忍可也。四、集類忍，謂以色界、無色界集諦煩惱之法，比類欲界集諦觀之，而
能忍可也。五、滅法忍，謂觀欲界滅諦之法，而能忍可也。六、滅類忍，謂以色界、無色界
滅諦之法，比類欲界滅諦觀之，而能忍可也。七、道法忍，謂觀欲界道諦之法，而能忍可也
。八、道類忍，謂以色界、無色界道諦之法，比類欲界道諦觀之，而能忍可也。
<pb n="752"/>

<xa>八智</xa>
　　智即明瞭之義。一、苦法智，謂因觀欲界苦諦，而斷見惑之智明發也。二、苦類智，謂
以色界、無色界苦諦，比類欲界苦諦觀之，而斷上二界見惑之智明發也。三、集法智，謂因
觀欲界集諦，而斷見惑之智明發也。四、集類智，謂以色界、無色界集諦，比類欲界集諦觀
之，而斷上二界見惑之智明發也。五、滅法智，謂因觀欲界滅諦，而斷見惑之智明發也。六
、滅類智，謂以色界、無色界滅諦，比類欲界滅諦觀之，而斷上二界見惑之智明發也。七、
道法智，謂因觀欲界道諦，而其斷惑之智明發也。八、道類智，謂以色界、無色界道諦，比
類欲界道諦觀之，而斷上二界見惑之智明發也。

<xa>九無礙道</xa>
　　無礙者，謂唸唸修觀，斷惑不為惑所礙也。蓋欲界為一地；色界初禪、二禪、三禪、四
禪為四地；無色界空處、識處、無所有處、非想非非想處為四地；則三界共為九地。每地各
有九品思惑，於一一地修此無礙道以斷之也。（思惑言九品者，謂因此惑難斷，遂分上中下
之三品。於三品中，又各分三品，共九品也。）

<xa>九解脫道</xa>
　　解脫即自在之義。謂惑業斷離，無所繫縛而得自在。蓋欲界一地，色界四地，無色界四
地，共為九地。每地各有九品思惑，此惑既斷，即證解脫道也。

<xa>外相十二</xa>
　　謂發、毛、爪、齒、眵（尺支切）、淚、涎、唾、屎、尿、垢、汗也。

<xa>身器十二</xa>
　　謂皮、膚、血、肉、筋、脈、骨、髓、肪（音方）、膏、腦、膜也。

<xa>內含十二</xa>
　　含即含藏，謂肝、膽、腸、胃、脾、腎、心、肺、生藏、熟藏、赤痰、白痰也。

<xa>四念處</xa>
<pb n="753"/>
　　念即想念，處即身受心法也。一、身念處，謂觀此色身，皆是不淨也。二、受念處，謂
觀領受好惡等事，悉皆是苦也。三、心念處，謂觀此識心生滅無常也。四、法念處，謂觀諸
法從因緣生，皆無有我也。

<xa>四正勤</xa>
　　正謂不邪，勤謂不怠。一、已生惡，令永斷。謂一切惡法，若已生者，當精勤一心決剔
，令其永斷除也。二、未生惡，令不生。謂一切惡法，若未生時，當精勤一心遮止，令其不
復萌生也。三、未生善，令生。謂諸善法，若未生時，當精勤一心勇猛，令其發生也。四、
已生善，令增長。謂諸善法，若已生者，當精勤一心修習，令其增長也。

<xa>四如意足</xa>
　　謂所修之法，如願滿足也。一、欲如意足，謂希慕所修之法，如願滿足也。二、精進如
意足，謂於所修之法，專注一心，無有間雜，如願滿足也。三、念如意足，謂於所修之法，
記憶不忘，如願滿足也。四、思惟如意足，謂心思所修之法，不令忘失，如願滿足也。

<xa>五根</xa>
　　根即能生之義，謂此五根，能生一切善法也。一、信根，謂信於正道也。二、精進根，
謂修正法無間無雜也。三、念根，謂於正法記憶不忘也。四、定根，謂攝心不散也。五、慧
根，謂於諸法觀照明了也。

<xa>五力</xa>
　　力即力用，謂能破惡成善也。一、信力，謂信根增長，能破諸疑惑也。二、精進力，謂
精進根增長，能破身心懈怠，成辦出世之事也。三、念力，謂念根增長，能破諸邪念，成就
出世正念功德也。四、定力，謂定根增長，能破諸亂想，發諸禪定也。五、慧力，謂慧根增
長，能遮止三界見、思之惑，發真無漏也。（三界者，欲界、色界、無色界也。見、思惑者
，分別曰見惑，貪愛曰思惑也。真無漏者，謂阿羅漢斷見、思惑盡，不漏落三界生死，異於
初果等，故名真也。）

<xa>七覺分</xa>
　　覺即覺了，分即支分。謂此七法，各有支派分齊也。一、擇覺分，謂揀擇諸法之真偽也
<pb n="754"/>
。二、精進覺分，謂修諸道法，無有間雜也。三、喜覺分，謂契悟真法，得歡喜也。四、除
覺分，謂斷除諸見煩惱也。五、捨覺分，謂捨離所見念著之境也。六、定覺分，謂覺了所發
之禪定也。七、念覺分，謂思惟所修之道法也。

<xa>八正道</xa>
　　不邪曰正，能通曰道。一、正見，謂能見真理也。二、正思惟，謂心無邪念也。三、正
語，謂言無虛妄也。四、正業，謂白淨善業也。五、正命，謂依法乞食活命也。六、正精進
，謂修諸道行無間雜也。七、正念，謂專心憶念善法也。八、正定，謂一心住於真空之理也
。

<xa>阿字門</xa>
　　阿，梵語具雲阿提阿耨波陀，華言不生。謂一切法，本來不生也。經云：唱阿字時，入
般若波羅蜜門，名菩薩威力，入無差別境界。疏云：阿者，入無生義。無生之理，統該萬法
。菩薩得此無生之旨，則能達諸法空，斷一切障也。

<xa>多字門</xa>
　　多，大品般若經作羅，梵語具雲羅闍，華言垢。謂一切法，本來清淨，離諸染污也。經
云：唱多字時，入般若波羅蜜門，名無邊差別。疏云：是清淨無染離塵垢義。

<xa>波字門</xa>
　　波，梵語具雲波羅末陀，華言第一義。謂聖智自覺所得，非言說妄想境界故也。經云：
唱波字時，入般若波羅蜜門，名普照法界。疏云：諸法皆等，即普照法界。

<xa>者字門</xa>
　　者，大品般若經作遮，梵語具雲遮黎夜，華言行。謂知一切法皆不可得，亦知一切諸行
，皆非行故也。經云：唱者字時，入般若波羅蜜門，名普輪斷差別。疏云：諸法無有，諸行
既空，遍摧差別。（普輪者，普即普遍之義，輪有摧碾之用。言此字門，能摧碾一切差別之
法也。）

<xa>那字門</xa>
<pb n="755"/>
　　梵語那，華言不。謂知一切法離名離相，不得不失，不來不去故也。經云：唱那字時，
入般若波羅蜜門，名得無依。疏云：諸法無有言說文字，性相雙亡，故無所依。

<xa>邏字門</xa>
　　邏，梵語具雲邏求，華言輕。謂知一切法離輕重相。故經云：唱邏字時，入般若波羅蜜
門，名離依止無垢。疏云：悟一切法，離世間惑染故。

<xa>柁字門</xa>
　　梵語柁，又云陀摩，華言善。謂知一切法善相，善心生故。經云：唱柁（輕呼）字時，
入般若波羅蜜門，名不退轉方便。疏云：悟一切法調伏寂靜，真如平等，無分別故。

<xa>婆字門</xa>
　　（婆，蒲我切），婆，梵語具雲婆陀，華言縛。謂知一切法，無縛無解故。經云：唱婆
字時，入般若波羅蜜門，名金剛場。疏云：悟一切法，離縛解故，方入金剛場。（金剛場，
即金剛心，等覺菩薩位也。）

<xa>茶字門</xa>
　　（茶，徒解切），茶，梵語具雲茶闍他，華言不熱。謂知一切法，無熱惱相。故經云：
唱茶字時，入般若波羅蜜門，名曰普輪。疏云：悟一切法，離熱惱穢，得清涼故，是普摧義
，謂輪能摧碾一切煩惱也。

<xa>沙字門</xa>
　　（沙，失我切），梵語沙，華言六。謂知人身六根之相，皆自在故。經云：唱沙字時，
入般若波羅蜜門，名為海藏。疏云：悟一切法，無罣礙故，如海含容萬像。（六根者，眼根
、耳根、鼻根、舌根、身根、意根也。皆自在者，如眼根任運觀色自在無礙，五根隨用，亦
復如是也。）

<xa>嚩字門</xa>
　　嚩，大品般若經作和，梵語具雲和波陀，華言語言。謂知一切法離語言相故。經云：唱
嚩字時，入般若波羅蜜門，名普生安住。疏云：悟一切法，言語道斷，能徧安住。
<pb n="756"/>

<xa>哆字門</xa>
　　（哆，丁可切），哆，大品般若經作多。梵語具雲多他，華言如。謂入諸法真如之相不
動故。經云：唱哆字時，入般若波羅蜜門，名圓滿光。疏云：悟一切法，真如不動，圓滿顯
現。

<xa>也字門</xa>
　　（也，以可切），也，梵語具雲夜他跋，華言實。謂知色心等一切諸法，入實相中，不
生不滅故。經云：唱也字時，入般若波羅蜜門，名差別積聚。疏云：悟如實不生故，則諸乘
積聚，皆不可得。

<xa>瑟吒字門</xa>
　　瑟吒，大品般若經作吒，梵語具雲吒婆，華言障礙。謂知一切法無障礙故。經云：唱瑟
吒字時，入般若波羅蜜門，名普光明，息煩惱故。

<xa>迦字門</xa>
　　迦，梵語具雲迦邏，華言作者。謂知諸法之中，無有作者。經云：唱迦字時，入般若波
羅蜜門，名無差別雲。疏云：作業如雲，皆無差別。

<xa>娑字門</xa>
　　（娑，蘇我切），娑，梵語具雲娑娑，華言一切。謂入一切法時，皆不可得故。經云：
唱娑字時，入般若波羅蜜門，名降霔大雨。疏云：即平等性。

<xa>麼字門</xa>
　　麼，梵語具雲磨磨迦邏，華言我所。謂知一切法離我所故。肇法師曰：我為萬物主，萬
物為我所。經云：唱麼字時，入般若波羅蜜門，名大流湍激，眾峰齊峙。疏云：即我所執性
，若眾峰齊峙，長流湍激。

<xa>伽字門</xa>
　　伽，梵語具雲伽陀，華言底。謂知一切諸法根底，不可得故。經云：唱伽字時，入般若
<pb n="757"/>
波羅蜜門，名普安立。疏云：即一切法行取性。

<xa>他字門</xa>
　　（他，他可切），他，梵語具雲多他阿伽陀，華言如去。謂入諸法處不可得故。經云：
唱他字時，入般若波羅蜜門，名真如平等藏。

<xa>社字門</xa>
　　社，大品般若經作闍，梵語具雲闍提闍羅，華言生。謂知諸法之生不可得故。經云：唱
社字時，入般若波羅蜜門，名入世間海清淨。

<xa>鎖字門</xa>
　　梵語鎖，大品般若經作簸，（無翻）。謂知一切法不可得故。經云：唱鎖字時，入般若
波羅蜜門，名念一切佛莊嚴。疏云：即安隱性。

<xa>馱字門</xa>
　　馱，梵語具雲馱摩，華言法性。謂知一切法中，法性不可得故。經云：唱馱字時，入般
若波羅蜜門，名觀察揀擇一切法聚。

<xa>奢字門</xa>
　　（奢，屍荷切），奢，大品般若經作賒，梵語具雲賒多，華言寂滅。謂知諸法皆寂滅相
，不可得故。經云：唱奢字時，入般若波羅蜜門，名隨順一切佛教輪光明。疏云：即寂靜性
。

<xa>佉字門</xa>
　　梵語佉，華言虛空。謂知諸法，猶如虛空，不可得故。經云：唱佉字時，入般若波羅蜜
門，名修因地智慧藏。疏云：即如虛空性。

<xa>叉字門</xa>
　　叉，梵語具雲叉耶，華言盡。謂入諸法盡性不可得故。經云：唱叉字時，入般若波羅蜜
門，名息諸業海藏。疏云：猶言盡空業海。
<pb n="758"/>

<xa>娑多字門</xa>
　　娑多，大品般若經作哆，梵語具雲迦哆度求那，華言是事邊得何利。謂知諸法邊，得何
所利故。經云：唱娑多字時，入般若波羅蜜門，名蠲諸惑障，開淨光明。（蠲，除也。）

<xa>壤字門</xa>
　　壤，大品般若經作若，梵語具雲若那，華言智。謂知一切法中無智相故。經云：唱壤字
時，入般若波羅蜜門，名作世間智慧門。

<xa>曷攞多字門</xa>
　　梵語曷攞多，又云阿施，大品般若經作施，華言義。謂知一切法義不可得故。經云：唱
曷攞多字時，入般若波羅蜜門，名生死境界智慧輪。

<xa>婆字門</xa>
　　（婆，蒲餓切），婆，梵語具雲婆伽，華言破。謂知一切法不可得破壞相故。經云：唱
婆字時，入般若波羅蜜門，名一切智宮殿圓滿莊嚴。

<xa>車字門</xa>
　　車，梵語具雲伽車提，華言去。謂知一切法無所去故。經云：唱車字時，入般若波羅蜜
門，名修行方便藏，各別圓滿。

<xa>娑麼字門</xa>
　　（娑，蘇紇切），娑麼，大品般若經作魔，梵語具雲阿濕麼，華言石。謂知諸法堅牢如
金剛石，不可壞故。經云：唱娑麼字時，入般若波羅蜜門，名隨十方現見諸佛。

<xa>訶婆字門</xa>
　　訶婆，大品般若經作火，梵語具雲火夜，華言喚來。謂雖知一切法無音聲相，亦可呼召
無緣令其有緣。經云：唱訶婆字時，入般若波羅蜜門，名觀察一切無緣眾生，方便攝受，令
出生無礙力。

<pb n="759"/>
<xa>縒字門</xa>
　　（縒，七可切），縒，大品般若經作嗟，梵語具雲末嗟羅，華言慳。謂知一切法無慳無
施相故。經云：唱縒字時，入般若波羅蜜門，名修行趣入一切功德海。

<xa>伽字門</xa>
　　伽，梵語具雲伽那，華言厚。謂知諸法不厚不薄故。經云：唱伽字時，入般若波羅蜜門
，名持一切法雲堅固海藏。疏云：即平等性，猶言厚薄平等，如雲普覆。

<xa>吒字門</xa>
　　吒，大品般若經作他，梵語具雲他那，華言處。謂知諸法無住處故。經云：唱吒字時，
入般若波羅蜜門，名隨願普見十方諸佛。

<xa>拏字門</xa>
　　（拏，你可切），梵語拏，華言不。謂入諸法，不來不去故。經云：唱拏字時，入般若
波羅蜜門，名觀察字輪。疏云：即離諸諠諍，無往無來，行住坐臥，常觀字輪。

<xa>娑頗字門</xa>
　　（娑，蘇紇切），梵語娑頗，又云頗羅，大品般若經作頗，華言果。謂知一切法因果性
空故。經云：唱娑頗字時，入般若波羅蜜門，名化眾生究竟處。疏云：即徧滿果報。

<xa>娑迦字門</xa>
　　梵語娑迦，又云歌大，大品般若經作歌，華言眾。謂知五眾等法不可得故。經云：唱娑
迦字時，入般若波羅蜜門，名廣大藏無礙辯光明輪徧照。（五眾者，即色受想行識，謂此五
法，眾共相生而成身也。亦名五陰，又名五蘊。）

<xa>也娑字門</xa>
　　（也，夷可切；娑，蘇可切），梵語也娑，大品般若經作醝（無翻）。經云：唱也娑字
時，入般若波羅蜜門，名宣說一切佛法境界。

<xa>室者字門</xa>
<pb n="760"/>
　　室者，大品般若經作遮，梵語具雲遮羅地，華言動。謂知一切法不動相故。經云：唱室
者字時，入般若波羅蜜門，名於一切眾生界，法雷遍吼。

<xa>侘字門</xa>
　　（侘，恥可切），侘，大品般若經作吒，梵語具雲多羅，華言岸。謂知一切法此岸彼岸
不可得故。經云：唱侘字時，入般若波羅蜜門，名以無我法開曉眾生。

<xa>陀字門</xa>
　　陀，大品般若經作荼，梵語具雲彼荼，華言必。謂知一切法必不可得故。過此荼字後，
無字可說也。經云：唱陀字時，入般若波羅蜜門，名一切法輪差別藏。疏云：即究竟含藏一
切法輪。

<xa>第一願</xa>
　　願我剎中，無地獄餓鬼禽畜以至蜎飛蠕動之類。不得是願，終不作佛。

<xa>第二願</xa>
　　願我剎中，無女人，無數世界諸天人民以至蜎飛蠕動之類，來生我國者，皆於七寶水池
蓮華中化生。不得是願，終不作佛。（七寶者，金、銀、璃璃、玻璃、硨磲、碼瑙、赤真珠
也。）

<xa>第三願</xa>
　　願我剎土中人欲食時，七寶缽中，百味飲食，化現在前。食已，器用自然化去。不得是
願，終不作佛。

<xa>第四願</xa>
　　願我剎土中人所欲衣服，隨念即至，不假裁縫搗染浣濯。不得是願，終不作佛。

<xa>第五願</xa>
　　願我剎土中，自地以上至於虛空，皆有宅宇宮殿樓閣，池流華樹，悉以無量雜寶，百千
種香，而共合成，嚴飾奇妙，殊勝超絕，其香普熏十方世界，眾生聞是香者，皆修佛行。不
<pb n="761"/>
得是願，終不作佛。

<xa>第六願</xa>
　　願我剎土中人，皆心相愛敬，無相憎嫉。不得是願，終不作佛。

<xa>第七願</xa>
　　願我剎土中人，盡無婬泆瞋怒愚癡之心。不得是願，終不作佛。

<xa>第八願</xa>
　　願我剎土中人，皆同一善心，無惑他念；其所欲言，皆預相知意。不得是願，終不作佛
。

<xa>第九願</xa>
　　願我剎土中人，皆不聞不善之名，況有其實。不得是願，終不作佛。

<xa>第十願</xa>
　　願我剎土中人，知身如幻，無貪著心。不得是願，終不作佛。

<xa>第十一願</xa>
　　願我剎土中雖有諸天，與世之人異，而其形容，皆一類金色，面目端正淨好，無復丑異
。不得是願，終不作佛。

<xa>第十二願</xa>
　　願假令十方無數世界，諸天人民，以至蜎飛蠕動之類，皆得為人，皆作緣覺、聲聞，皆
坐禪一心，共欲計數我年壽，幾千億萬劫，無有能知者。不得是願，終不作佛。（劫，梵語
具雲劫波，華言分別時節。）

<xa>第十三願</xa>
　　願假令十方各千億世界，有諸天人民以至蜎飛蠕動之類，皆得為人，皆作聲聞、緣覺，
皆坐禪一心，共欲計數我剎土中人，數有幾千億萬，無有能知者。不得是願，終不作佛。
<pb n="762"/>

<xa>第十四願</xa>
　　願我剎土中人壽命皆無數劫，無有能計知其數者。不得是願，終不作佛。

<xa>第十五願</xa>
　　願我剎土中人，所受快樂，一如漏盡比丘。不得是願，終不作佛。（漏盡，謂生死之漏
盡也。）

<xa>第十六願</xa>
　　願我剎土中人，住正信位，離顛倒想，諸根寂靜，盡般泥洹。不得是願，終不作佛。（
梵語般泥洹，即般涅槃，華言滅度。）

<xa>第十七願</xa>
　　願我說經行道，十倍諸佛。不得是願，終不作佛。

<xa>第十八願</xa>
　　願我剎土中人，盡通宿命，知百千億那由他劫事。不得是願，終不作佛。（梵語那由他
，華言萬億。）

<xa>第十九願</xa>
　　願我剎土中人，盡得天眼，見百千億那由他世界。不得是願，終不作佛。

<xa>第二十願</xa>
　　願我剎土中人，盡得天耳，聞百千億那由他諸佛說法，悉能受持。不得是願，終不作佛
。

<xa>第二十一願</xa>
　　願我剎土中人，得他心智，知百千億那由他世界眾生心念。不得是願，終不作佛。

<xa>第二十二願</xa>
<pb n="763"/>
　　願我剎土中人，盡得神足，於一念頃，能超過百千億那由他世界。不得是願，終不作佛
。

<xa>第二十三願</xa>
　　願我名號，聞於十方無數世界。諸佛各於大眾，稱我功德及國土之勝。諸天人民以至蜎
飛蠕動之類，聞我名號，慈心喜悅者，皆令來生我國。不得是願，終不作佛。

<xa>第二十四願</xa>
　　願我頂中光明妙勝，如日月之明百千億萬倍。不得是願，終不作佛。

<xa>第二十五願</xa>
　　願我光明，照諸無數天下幽冥之處，皆當大明。諸天人民以至蜎飛蠕動之類，見我光明
，莫不慈心作善，皆令來生我國。不得是願，終不作佛。

<xa>第二十六願</xa>
　　願十方無數世界諸天人民以至蜎飛蠕動之類，蒙我光明觸其身者，身心慈和，過諸天人
。不得是願，終不作佛。

<xa>第二十七願</xa>
　　願十方無數世界諸天人民，有發菩提心，奉持齋戒，行六波羅蜜，修諸功德，至心發願
欲生我國。臨壽終時，我與大眾，現其人前，引至來生，作不退轉地菩薩。不得是願，終不
作佛。（梵語波羅蜜，華言到彼岸。六波羅蜜，即佈施、持戒、忍辱、精進、禪定、智慧。
不退轉地者，謂行與位皆不退也。）

<xa>第二十八願</xa>
　　願十方無數世界諸天人民，聞我名號，燒香散花，然燈懸繒，飲食沙門，起立塔寺，齋
戒清淨，益作諸善，一心繫念於我，雖止一晝夜，亦必得生我國。不得是願，終不作佛。

<xa>第二十九願</xa>
　　願十方無數世界諸天人民，至心信樂，欲生我國。十聲念我名號，必遂來生，惟除五逆
<pb n="764"/>
，誹謗正法。不得是願，終不作佛。（五逆者，殺父、殺母、殺阿羅漢、出佛身血、破和合
僧也。）

<xa>第三十願</xa>
　　願十方無數世界諸天人民以至蜎飛蠕動之類，前世作惡，聞我名號，即懺悔為善，奉持
經戒，願生我國。壽終不經惡道，逕遂來生，一切所欲，無不如意。不得是願，終不作佛。

<xa>第三十一願</xa>
　　願十方無數世界諸天人民，聞我名號，五體投地，稽首作禮，喜悅信樂，修菩薩行，諸
天世人，莫不致敬。不得是願，終不作佛。（五體者，頭及兩手兩足也。）

<xa>第三十二願</xa>
　　願十方無數世界，有女人，聞我名號，喜悅信樂，發菩提心；厭惡女身，壽終之後，不
復為女。不得是願，終不作佛。

<xa>第三十三願</xa>
　　願凡生我國者，一生遂補佛處。惟除本願，欲往他方，設化眾生，修菩薩行，供養諸佛
者；即自在往生，我以威神之力，令彼教化一切眾生，皆發信心，修一切善行。不得是願，
終不作佛。

<xa>第三十四願</xa>
　　願我剎土之人，欲生他方者，如其所願，不復墜於惡道。不得是願，終不作佛。

<xa>第三十五願</xa>
　　願我剎土中菩薩，以香華幡蓋真珠纓絡種種供具，欲往無量世界，供養諸佛者，一食之
頃，即可遍至。不得是願，終不作佛。

<xa>第三十六願</xa>
　　願我剎土中菩薩，欲以萬種之物供養十方無數諸佛，即在其前，供養既遍，是日未午，
即還我剎。不得是願，終不作佛。
<pb n="765"/>

<xa>第三十七願</xa>
　　願我剎土中菩薩，受持經法，諷誦宣說，必得辯才智慧。不得是願，終不作佛。

<xa>第三十八願</xa>
　　願我剎土中菩薩，能演說一切法，其智慧辯才，不可限量。不得是願，終不作佛。

<xa>第三十九願</xa>
　　願我剎土中菩薩，得金剛那羅延力，其身皆紫磨金色，具諸相好，說經行道，無異於佛
。不得是願，終不作佛。（梵語那羅延，華言金剛。）

<xa>第四十願</xa>
　　願我剎土清淨，照見十方無量世界，菩薩欲於寶樹中見十方一切嚴淨佛剎，即時應現，
猶如明鏡，睹其面相。不得是願，終不作佛。

<xa>第四十一願</xa>
　　願我剎土中菩薩，雖少功德者，亦能見我道場樹高四千由旬。不得是願，終不作佛。（
梵語由旬，華言限量，或四十里，或六十里，或八十里。）

<xa>第四十二願</xa>
　　願我剎土中諸天世人及一切萬物，悉皆嚴淨光麗，形色殊特，窮微極妙，無能稱量者。
眾生雖得天眼，不能辯其名數。不得是願，終不作佛。

<xa>第四十三願</xa>
　　願我剎土中人，隨其志願所欲聞法，皆自然得聞。不得是願，終不作佛。

<xa>第四十四願</xa>
　　願我剎土中菩薩、聲聞，皆智慧威神；頂中皆有光明，語音鴻暢，說經行道，無異於佛
。不得是願，終不作佛。

<pb n="766"/>
<xa>第四十五願</xa>
　　願他方世界諸菩薩，聞我名號，皈依精進，皆逮得清淨解脫三昧。住是三昧，一發意頃
，供養不可思議諸佛，而不失定意。不得是願，終不作佛。（梵語三昧，華言正定。）

<xa>第四十六願</xa>
　　願他方世界諸菩薩，聞我名號，皈依精進，皆逮得普等三昧，至於成佛，常見無量不可
思議一切諸佛。不得是願，終不作佛。（普等者，謂於一切法皆平等也。）

<xa>第四十七願</xa>
　　願他方世界諸菩薩，聞我名號，皈依精進，即得至不退轉地。不得是願，終不作佛。

<xa>第四十八願</xa>
　　願他方世界諸菩薩，聞我名號，皈依精進，即得至第一忍，第二忍，第三忍。於諸佛法
，永不退轉。不得是願，終不作佛。（三忍，即忍位中上忍、中忍、下忍也。）

<xa>一參</xa>
　　善財最初受文殊教，往勝樂國妙峰山，參德雲比丘。至彼求覓，經於七日，見彼比丘在
別山上徐步經行。於是善財往詣頂禮，白言：我已先發菩提心，而未知菩薩云何學菩薩行，
乃至應云何於普賢行疾得圓滿。時德雲比丘為說憶念一切諸佛境界，智慧光明普見法門已。
乃云：如諸菩薩無邊智慧，清淨行門，而我云何能知能說。復令參海雲比丘。（梵語菩提，
華言道。）

<xa>二參</xa>
　　善財承教，向海門國，參海雲比丘。為說諸佛菩薩行光明普眼法門已。乃云：如諸菩薩
，深入一切菩薩行海等，而我云何能知能說。復令參善住比丘。

<xa>三參</xa>
　　善財承教，至楞伽道邊海岸聚落，參善住比丘。見此比丘於虛空中，來往經行。為說普
速疾供養諸佛、成就眾生無礙解脫門已。乃云：如諸菩薩持大悲戒，乃至離垢戒等，如是功
德，而我云何能知能說。復令參彌伽大士。（梵語楞伽，華言不可往。）
<pb n="767"/>

<xa>四參</xa>
　　善財承教，至達裡鼻荼國，自在城，參彌伽大士。為說妙音陀羅尼光明法門已。乃云：
如諸菩薩普入一切眾生種種想海等功德，我今云何能知能說。復令參解脫長者。（梵語達裡
鼻荼，華言消融。梵語陀羅尼，華言總持。）

<xa>五參</xa>
　　善財承教，漸次遊行，十有二年，至住林城，參解脫長者。為說如來無礙莊嚴解脫門已
。乃云：如諸菩薩得無礙智，乃至而於己身及諸世界，不生二想。如是妙行，而我云何能知
能說。復令參海幢比丘。

<xa>六參</xa>
　　善財承教，至閻浮提畔利伽羅國，參海幢比丘。為說般若波羅蜜三昧光明已。乃云：如
諸菩薩入智慧海，淨法界境等，而我云何能知其妙行，辯其功德。復令參休捨優婆夷。（梵
語閻浮提，華言勝金洲。梵語般若，華言智慧。梵語波羅蜜，華言到彼岸。梵語優婆夷，華
言清淨女。）

<xa>七參</xa>
　　善財承教，至海潮處，普莊嚴國，參休捨優婆夷。為說離憂安隱幢解脫門已。乃云：如
諸菩薩，其心如海，悉能容受一切佛法等，而我云何能知能說。復令參毗目瞿沙僊人。（毗
目瞿沙，梵語具雲毗多羅涅瞿沙，華言最上無恐怖聲。）

<xa>八參</xa>
　　善財承教，向那羅素國，參毗目瞿沙僊人。為說菩薩無勝幢解脫已。乃云：如諸菩薩，
成就一切殊勝三昧等法，而我云何能知能說。復令參勝熱婆羅門。（梵語那羅素，華言不懶
惰。梵語婆羅門，華言淨行。）

<xa>九參</xa>
　　善財承教，至伊沙那聚落，參勝熱婆羅門。見彼勝熱，修諸苦行，求一切智；四面火聚
，猶如大山，中有刀山，高峻無極，登彼山上，投身入火。語善財言：汝今若能上此刀山，
<pb n="768"/>
投身火聚，諸菩薩行，悉得清淨。爾時善財即登刀山，自投火聚。未至中間，即得菩薩善住
三昧；才觸火焰，又得菩薩寂靜樂神通三昧。時勝熱婆羅門告善財言：我唯得此菩薩無盡輪
解脫，如諸菩薩大功德焰等法，而我云何能知能說，復令參慈行童女。（梵語伊沙那，華言
長直。）

<xa>十參</xa>
　　善財承教，至師子奮迅城，參慈行童女。為說般若波羅蜜普莊嚴門已。乃云：如諸菩薩
，其心廣大，等虛空界，入於法界，福德成滿等法，而我云何能知能說。復令參善見比丘。

<xa>十一參</xa>
　　善財承教，至三眼國，參善見比丘。為說菩薩隨順燈解脫門已。乃云：如諸菩薩，於如
來家，真正受生等法，而我云何能知能說。復令參自在主童子。

<xa>十二參</xa>
　　善財承教，至名聞國河渚中，參自在主童子，為說一切工巧大神通智光明法門已。乃云
：如諸菩薩能知一切眾生數及能知一切諸法差別等，而我何能說其功德，示其所行。復令參
具足優婆夷。

<xa>十三參</xa>
　　善財承教，至海住大城，參具足優婆夷。為說菩薩無盡福德藏解脫門已。乃云：如諸菩
薩一切功德，猶如大海，甚深無盡等，而我云何能知能說。復令參明智居士。

<xa>十四參</xa>
　　善財承教，至大興城，參明智居士。為說隨意出生福德藏解脫門已。乃云：如諸菩薩，
成就寶手，遍覆一切十方國土，以自在力，普雨一切資生之具，而我云何能知能說。復令參
法寶髻長者。

<xa>十五參</xa>
　　善財承教，至師子大城，參法寶髻長者，為說菩薩無量福德寶藏解脫門已。乃云：如諸
菩薩，得不思議功德寶藏等法，而我云何能知能說。復令參普眼長者。
<pb n="769"/>

<xa>十六參</xa>
　　善財承教，至藤根國普門城，參普眼長者。為說令一切眾生普見諸佛歡喜法門已。乃云
：如諸菩薩如大藥王，若見若聞，乃至安住平等寂滅之樂，而我云何能知能說。復令參無厭
足王。

<xa>十七參</xa>
　　善財承教，至多羅幢城，參無厭足王，至彼城已，問無厭足王所在之處。諸人答言：此
王今者在於正殿，坐師子座，宣佈法化，調御眾生。可治者治，可攝者攝，罰其罪惡，決其
諍訟，撫其孤弱，皆令永斷殺盜邪婬。時善財依眾人語，尋即往詣。乃見其王，將諸罪人，
或斷手足，乃至或以湯煮，或以火焚。善財念言：我為利益一切眾生，求菩薩行；今者此王
，滅諸善法，作諸惡業。云何於此而欲求法，救護眾生？作是念時，空中有天告言：善男子
！汝莫厭離。善財即禮其足，王令入於宮中，徧觀所住宮殿，廣大無比，皆以妙寶之所合成
。王復告言：我若實作如是惡業，云何而得如是果報、如是色身、如是眷屬、如是富贍、如
是自在？遂為善財說菩薩如幻解脫已。乃云：如諸菩薩，得無生忍，乃至普入一切平等三昧
，而我云何能知能說。復令參大光王。（無生忍者，謂一切法本來不生。於此法中，而能忍
可，即證也。）

<xa>十八參</xa>
　　善財承教，至妙光城，參大光王，為說菩薩大慈為首，隨順世間三昧門已。乃云：如諸
菩薩慈心普蔭諸眾生等法，而我云何能知其行，能說其德。復令參不動優婆夷。

<xa>十九參</xa>
　　善財承教，至安住國，參不動優婆夷，為說求一切法無厭足三昧光明已。乃云：如諸菩
薩，如金翅鳥，遊行虛空，無所障礙，能入一切眾生大海，見有善根已成熟者，即便執取，
置菩提岸等法，而我云何能知能說。復令參徧行外道。

<xa>二十參</xa>
　　善財承教，至都薩羅城，參徧行外道。為說至一切處菩薩行已。乃云：如諸菩薩，身與
一切眾生數等，乃至以無我智，週徧照耀，而我云何能知能說。復令參鬻香長者。
<pb n="770"/>

<xa>二十一參</xa>
　　善財承教，至廣大國，參鬻（音育，賣也）香長者，名優缽羅華。為說調和一切香法已
，乃云：如諸菩薩遠離一切諸惡習氣，不染世欲，斷煩惱等，而我何能知其妙行，說其功德
。復令參婆施羅船師。（梵語優缽羅，華言青蓮華。梵語婆施羅，華言自在。）

<xa>二十二參</xa>
　　善財承教，至樓閣大城，參婆施羅船師。為說大悲幢行已。乃云：如諸菩薩，善能游涉
生死大海，乃至能以神通度眾生海，而我云何能知能說。復令參無上勝長者。

<xa>二十三參</xa>
　　善財承教，至可樂城，參無上勝長者。為說一切處修菩薩行清淨法門已。乃云：如諸菩
薩，具足一切自在神通，悉能徧往一切佛剎等，而我云何能知能說。復令參師子頻申比丘尼
。（剎，梵語具雲剎摩，華言土田。）

<xa>二十四參</xa>
　　善財承教，至輸那國，迦陵迦林城，參師子頻申比丘尼。為說成就一切智解脫已。乃云
：如諸菩薩，心無分別，普知諸法等，而我云何能知能說。復令參婆須蜜多女。（梵語輸那
，華言勇猛。梵語迦陵迦，華言相鬥戰。）

<xa>二十五參</xa>
　　善財承教，至險難國，寶莊嚴城，參婆須蜜多女，為說菩薩離貪際解脫已。乃云：如諸
菩薩成就無邊巧方便智，而我云何能知能說。復令參鞞瑟胝羅居士。（梵語鞞瑟胝羅，華言
纏裹。）

<xa>二十六參</xa>
　　善財承教，至善度城，參鞞瑟胝羅居士，為說菩薩所得不般涅槃際解脫已。乃云：如諸
菩薩，以一念智普知三世，一念遍入一切三昧等，而我云何能知能說。復令參觀自在菩薩。
（梵語涅槃，華言滅度。三世者，過去、現在、未來也。）

<pb n="771"/>
<xa>二十七參</xa>
　　善財承教，至補怛洛迦山，參觀自在菩薩。既至彼山，處處求覓，見其西面喦谷之中，
泉流瑩映，樹林蓊鬱，香草柔軟，右旋布地。時觀自在菩薩於金剛寶石上，結加趺坐。無量
菩薩，恭敬圍繞，為說大悲行門已。乃云：如諸菩薩，已淨普賢一切願，已住普賢一切行等
，而我云何能知能說。復令參正趣菩薩。（梵語補怛洛迦，華言海島，文雲小白華。）

<xa>二十八參</xa>
　　善財承教已，爾時東方有一菩薩，名曰正趣，從空中來，放身光明，映蔽一切日月星電
。觀自在菩薩遂令善財參禮，時正趣菩薩，為說菩薩普疾行解脫已。乃云：如諸菩薩，普於
十方無所不至，智慧境界等無差別，而我云何能知能說。復令參大天神。

<xa>二十九參</xa>
　　善財承教，至墯羅缽底城，參大天神，為說菩薩雲網解脫已。乃云：如諸菩薩，猶如帝
釋，已能摧伏一切煩惱、阿修羅軍等，而我云何能知能說。復令參安住地神。（梵語墯羅缽
底，華言有門。梵語釋提桓因，華言能天主。言帝釋者，華梵雙舉也。梵語阿修羅，華言無
端正。）

<xa>三十參</xa>
　　善財承教，至摩竭提國，菩提場中，參安住地神。為說不可壞智慧藏法門已。乃云：如
諸菩薩，常隨諸佛，能持一切諸佛所說等，而我云何能知能說。復令參婆珊婆演底主夜神。
（梵語摩竭提，華言善勝。梵語婆珊婆演底，華言春主。）

<xa>三十一參</xa>
　　善財承教，至摩竭提國，迦毗羅城，參婆珊婆演底主夜神。為說菩薩破一切眾生暗法光
明解脫門已。乃云：如諸菩薩，成就普賢無邊行願等，而我何能知其妙行，說其功德。復令
參普德淨光主夜神。（梵語迦毗羅，華言黃色。）

<xa>三十二參</xa>
　　善財承教，至摩竭提國，菩提場內，參普德淨光主夜神。為說菩薩寂靜禪定樂普游步解
脫門已。乃云：如諸菩薩，具足菩薩所有行願，了達一切無邊法界等，而我云何能知能說。
<pb n="772"/>
復令參喜目觀察眾生主夜神。

<xa>三十三參</xa>
　　善財承教，即於菩提場右邊，參喜目觀察眾生主夜神，為說大勢力普喜幢解脫門已。乃
云：如諸菩薩於唸唸中，普詣一切諸如來所，疾能趣入一切智海等，而我云何能知能說。復
令參普救眾生妙德夜神。

<xa>三十四參</xa>
　　善財承教，即於會中，參普救眾生妙德夜神。為說普現一切世間調伏眾生解脫門已。乃
云：如諸菩薩，集無邊行，生種種解等，而我云何能知能說。復令參寂靜音海主夜神。

<xa>三十五參</xa>
　　善財承教，參寂靜音海主夜神。為說唸唸出生廣大喜莊嚴解脫門已。乃云：如諸菩薩，
深入一切法界海等，而我云何能知能說。復令參守護一切眾生主夜神。

<xa>三十六參</xa>
　　善財承教，即於菩提場如來會中，參守護一切眾生主夜神。為說甚深自在妙音解脫門已
。乃云：如諸菩薩，能知能說一切語言自性，於唸唸中自在開悟一切眾生等，而我云何能知
能說。復令參開敷一切樹花主夜神。

<xa>三十七參</xa>
　　善財承教，即於此佛會中，參開敷一切樹花主夜神。為說出生廣大光明解脫門已。乃云
：如諸菩薩，親近供養一切諸佛，入一切智大願海等。而我云何能知能說。復令參大願精進
力救護一切眾生夜神。

<xa>三十八參</xa>
　　善財承教，即於會中，參大願精進力救護眾生夜神。為說教化眾生令生善根解脫門已。
乃云：如諸菩薩，超諸世間，現諸趣身等，我今云何能知能說。復令參妙德圓滿神。（諸趣
身，即六道等趣之身也。）

<pb n="773"/>
<xa>三十九參</xa>
　　善財承教，至嵐毗尼園，參妙德圓滿神。為說菩薩於無量劫，徧一切處，示現受生自在
解脫門已。乃云：如諸菩薩，能以一念為諸劫藏等，而我云何能知能說。復令參釋迦瞿波女
。（梵語嵐毗尼，華言樂勝圓光。劫，梵語具雲劫波，華言分別時節。梵語釋迦，華言能仁
。梵語瞿波，華言女。）

<xa>四十參</xa>
　　善財承教，至迦毗羅城，參釋迦瞿波女。為說觀察菩薩三昧海解脫門已。乃云：如諸菩
薩，究竟無量諸方便海等，而我云何能知能說。復令參摩耶夫人。（摩耶，梵語具雲摩訶摩
耶，華言大術。）

<xa>四十一參</xa>
　　善財承教，一心欲詣摩耶夫人所，作如是念，此善知識，遠離世間，住無所住，如是之
人，我今云何而得親近。時有寶眼神及蓮華法德等神，住虛空中，種種讚歎摩耶夫人。復有
羅剎鬼王語善財言：汝應普禮十方求善知識。時善財受行其教。即時現見大寶蓮華從地湧出
，摩耶夫人在於座上，於一切眾生前，現淨色身。遂為善財說菩薩大願智幻解脫門已。乃云
：如諸菩薩，具大悲藏，教化眾生等，我今云何能知能說。復令參王女天主光。（梵語羅剎
，華言速疾鬼。）

<xa>四十二參</xa>
　　善財承教，遂往天宮，參王女天主光。為說無礙念清淨莊嚴解脫已。乃云：如諸菩薩，
出生死夜，朗然明徹等，而我云何能知能說。復令參遍友童子師。

<xa>四十三參</xa>
　　善財承教，從天宮下，至迦毗羅城，參遍友童子師。別無指示，但言可問善知眾藝童子
，當為汝說。

<xa>四十四參</xa>
　　善財承教，即於會中，參善知眾藝童子，為說四十二字母法門已。乃云：如諸菩薩，能
於一切世、出世間善巧之法，以智通達到於彼岸等，而我云何能知能說。復令參賢勝優婆夷
<pb n="774"/>
。（四十二字母者，一阿字、二多字、三波字、四左字、五那字、六邏字、七柁字、八婆字
、九荼字、十沙字、十一嚩字、十二哆字、十三也字、十四瑟吒字、十五迦字、十六娑字、
十七麼字、十八伽字、十九他字、二十社字、二十一鎖字、二十二馱字、二十三奢字、二十
四佉字、二十五叉字、二十六婆多字、二十七壤字、二十八曷攞多字、二十九婆字、三十車
字、三十一娑麼字、三十二訶婆字、三十三縒字、三十四伽字、三十五吒字、三十六拏字、
三十七娑頗字、三十八娑迦字、三十九也娑字、四十室左字、四十一侘字、四十二陀字也。
）

<xa>四十五參</xa>
　　善財承教，至摩竭提國，婆怛那城，參賢勝優婆夷。為說無依處道場解脫門已。乃云：
如諸菩薩，一切無著功德行，而我云何盡能知說。復令參堅固解脫長者。

<xa>四十六參</xa>
　　善財承教，至沃田城，參堅固解脫長者，為說無著念清淨莊嚴解脫已。乃云：如諸菩薩
，獲無畏大師子吼，安住廣大福智之聚，而我云何能知能說。復令參妙月長者。

<xa>四十七參</xa>
　　善財承教，即於本城參妙月長者，為說淨智光明解脫門已。乃云：如諸菩薩，證得無量
解脫法門，而我云何能知能說。復令參無勝軍長者。

<xa>四十八參</xa>
　　善財承教，至出生城，參無勝軍長者。為說菩薩無盡相解脫已。乃云：如諸菩薩，得無
限智，無礙辯才，而我云何能知能說。復令參最寂靜婆羅門。

<xa>四十九參</xa>
　　善財承教，至城南法聚落，參最寂靜婆羅門。為說菩薩誠願語解脫已。乃云：如諸菩薩
，與誠願語，行止無違等，而我云何能知能說。復令參德生童子及有德童女。

<xa>五十參</xa>
　　善財承教，至妙意華門城，參德生童子及有德童女二人，為說菩薩幻住解脫已。乃云：
<pb n="775"/>
如諸菩薩，善入無邊諸事幻網，彼功德行，我等云何能知能說。復令參彌勒菩薩。（梵語彌
勒，華言慈氏。）

<xa>五十一參</xa>
　　善財承教，至海岸國，大莊嚴園，其中有一廣大樓閣，名毗盧遮那莊嚴藏。善財於樓閣
前，恭敬頂禮，讚歎稱揚，一心願見彌勒菩薩。時彌勒菩薩從別處來，為說種種法要。善財
白言：唯願大聖，開樓閣門，令我得入。彌勒彈指出聲，其門即開，命善財入，見其樓閣，
廣博無量，同於虛空，聞不可思議微妙法音，善財即得無量諸總持門，住菩薩不可思議自在
解脫。復令參文殊師利菩薩。（梵語毗盧遮那，華言徧一切處。）

<xa>五十二參</xa>
　　善財承教，到普門國，蘇摩那城，思惟觀察，希欲奉覲文殊師利。是時文殊師利遙伸右
手，過一百一十由旬，按善財頂，為說妙法，令得成就阿僧祇法門，具足無量大光明，乃至
令入普賢行道場，及置善財自所住處。文殊師利還攝不現。於是善財渴仰欲見普賢菩薩。（
梵語蘇摩那，華言悅意。梵語由旬，華言限量。梵語阿僧祇，華言無數。）

<xa>五十三參</xa>
　　善財於文殊師利所，得三昧已，普攝諸根，一心求見普賢菩薩，起大精進，心無退轉。
即見普賢菩薩在如來前眾會之中，坐寶蓮華師子之座，身諸毛孔，出光明雲，令諸眾生，生
大歡喜。善財見已，踴躍無量。普賢菩薩即伸右手，摩觸其頂，為說諸法。善財即得一切佛
剎微塵數三昧門。

<xa>流澤聲</xa>
　　謂如來音聲，流演潤澤也。

<xa>柔軟聲</xa>
　　謂如來音聲，溫柔和軟也。

<xa>悅意聲</xa>
　　謂如來音聲，歡悅一切眾生意也。
<pb n="776"/>

<xa>可樂聲</xa>
　　謂如來音聲，巧妙而可愛樂也。

<xa>清淨聲</xa>
　　謂如來音聲，清淨而不雜染也。

<xa>離垢聲</xa>
　　謂如來音聲，純妙遠離諸垢染也。

<xa>明亮聲</xa>
　　謂如來音聲，明顯流亮也。

<xa>甘美聲</xa>
　　謂如來說法音聲，甘和美妙，能使聽者得法喜之味也。

<xa>樂聞聲</xa>
　　謂如來說法音聲，稱機淺深，令眾生樂聞而不捨也。

<xa>無劣聲</xa>
　　謂如來音聲，希有殊勝，而不陋劣也。

<xa>圓具聲</xa>
　　謂如來說法，於一音中，而具足一切音也。

<xa>調順聲</xa>
　　謂如來音聲，隨機說法，調伏眾生，使其信順也。

<xa>無澀聲</xa>
　　謂如來音聲，融通和暢，而無澀滯也。
<pb n="777"/>

<xa>無惡聲</xa>
　　謂如來說法，音聲嘉美，而不粗獷也。

<xa>善柔聲</xa>
　　謂如來說法，音聲柔和，善順而不卒暴也。

<xa>悅耳聲</xa>
　　謂如來說法音聲，悅可人意，而愛聽無厭也。

<xa>適身聲</xa>
　　謂如來說法音聲，能令聞者支體調適，而得輕安也。

<xa>心生勇銳聲</xa>
　　謂如來說法音聲，令人發起勇猛之心而進修也。

<xa>心喜聲</xa>
　　謂如來法音美妙，能令聞者，心生欣喜也。

<xa>悅樂聲</xa>
　　謂如來說法之音，能使聞者歡喜而快樂也。

<xa>無熱惱聲</xa>
　　謂如來法音，使諸聞者，消除熱惱而得清涼也。

<xa>如教令聲</xa>
　　謂如來演說，如法教誡命令，而能啟發蒙昧也。

<xa>善了知聲</xa>
　　謂如來法音，善解決了，徧知一切諸法也。
<pb n="778"/>

<xa>分明聲</xa>
　　謂如來法音，於諸事法如理分析，無不明瞭也。

<xa>善愛聲</xa>
　　謂如來以善法音，開化一切眾生，令其愛樂也。

<xa>令生歡喜聲</xa>
　　謂如來說法之音，令人生歡喜之心也。

<xa>使他如教令聲</xa>
　　謂如來法音，能使聞者，展轉啟發於人，皆如教令也。

<xa>令他善了知聲</xa>
　　謂如來法音，能使聞者，善解一切諸法也。

<xa>如理聲</xa>
　　謂如來所發音聲，皆契真如之理也。

<xa>利益聲</xa>
　　謂如來說法之音，能利益一切有情也。

<xa>離重複過失聲</xa>
　　謂如來所出音聲，契合理趣，從始至終，皆無重複過失也。

<xa>如師子音聲，</xa>
　　謂如來音聲，一切聞者，自然信伏，如師子一吼，百獸畏伏也。

<xa>如龍音聲，</xa>
　　謂如來法音，清徹幽遠，如龍之吟也。
<pb n="779"/>

<xa>如雲雷吼聲</xa>
　　謂如來說法唯以一音，遠近普及，如雷之吼也。

<xa>如龍王聲</xa>
　　謂如來說法，音韻清遠，如龍王所發之聲也。

<xa>如緊那羅妙歌聲</xa>
　　梵語緊那羅，華言歌神。謂如來所出梵音，如彼歌音美妙，適悅一切也。

<xa>如迦陵頻伽聲</xa>
　　梵語迦陵頻伽，華言妙聲鳥。謂如來法音美妙，如彼禽之聲也。

<xa>如梵王聲</xa>
　　謂如來所說法音，如梵王之清淨聲音也。

<xa>如共命鳥聲</xa>
　　共命鳥者，一身二頭之鳥也。謂如來所說法音，吉祥如彼禽之聲也。

<xa>如帝釋美妙聲</xa>
　　謂如來說法之音，如天帝釋之美妙音聲也。（帝釋，梵語釋提桓因，華言能天主，言帝
釋者，華梵雙舉也。）

<xa>如振鼓聲</xa>
　　謂如來音聲，震響如鼓，遠近皆聞也。

<xa>不高聲</xa>
　　謂如來演說圓音，聲不高大，得中道也。

<xa>不下聲</xa>
<pb n="780"/>
　　謂如來演說圓音，聲不卑下，亦得中道也。

<xa>隨入一切音聲，</xa>
　　謂如來說法之音，普入群機，融通眾音也。

<xa>無缺減聲</xa>
　　謂如來法音，圓滿具足也。

<xa>無破壞聲</xa>
　　謂如來凡所演說，真實不虛，無能破壞也。

<xa>無染污聲</xa>
　　謂如來所說法音，純圓獨妙，離諸煩惱，無染著也。

<xa>無希取聲</xa>
　　謂如來說法，利樂一切眾生，無所希望，離取著也。

<xa>具足聲</xa>
　　謂如來所演法音，稱性而說，妙理具足也。

<xa>莊嚴聲</xa>
　　謂如來所演聲教，如實之談，端莊而嚴肅也。

<xa>顯示聲</xa>
　　謂如來演妙法音，顯現妙理，開示眾生無有隱晦也。

<xa>圓滿一切音聲</xa>
　　謂如來說法，音聲圓滿，具足一切音也。

<xa>諸根適悅聲</xa>
<pb n="781"/>
　　謂如來所演妙法音聲，眾生一聞，諸根適悅也。

<xa>無譏毀聲</xa>
　　謂如來法音，不譏毀一切眾生，凡有言說，皆信順也。

<xa>無輕轉聲</xa>
　　謂如來圓音，普攝一切，不輕浮遷轉也。

<xa>無動搖聲</xa>
　　謂如來所說法音，得無所畏，而諸外、魔，不能動搖也。（外、魔者，外道天魔也。）

<xa>隨入一切眾會聲</xa>
　　謂如來法音，普入眾會，隨機得聞也。

<xa>諸相具足聲</xa>
　　謂如來說法之音，具足一切諸相也。

<xa>令眾生心意歡喜聲</xa>
　　謂如來所出語言，普令十方一切世界眾生，心意歡喜，皆謂所說，從如來口門而出，亦
無互相重複，而諸眾會，各隨音聲，曉了諸法，然實非如來口門中出也。

<xa>說眾生心行聲</xa>
　　謂一切眾生，其數無量，行亦無量；如來所說眾生心行，略有八萬四千種類。但為根性
下劣眾生，令其易得解入故也。

<xa>入眾生心意聲</xa>
　　謂如來具秘密智，所出語言，隨入一切眾生心意，然不從如來口門中出，正所謂從虛空
而出者也。

<xa>隨眾生信解聲</xa>
<pb n="782"/>
　　謂如來所出語言，隨諸眾生種種信解，心意成熟，普使隨應，而得了知也。

<xa>聞者無份量聲</xa>
　　謂如來音聲，無有份量，世間一切天人魔梵沙門婆羅門等，雖能聞之，亦不能知其邊際
份量也。（魔即魔王，梵即梵天。梵語沙門，華言勤息。梵語婆羅門，華言淨行。）

<xa>眾生不能思惟稱量聲</xa>
　　謂如來音聲妙輪，出種種聲，宣說法時，假使徧滿三千大千世界一切眾生，皆居緣覺之
地，亦不能思惟稱量也。（三千者，小千、中千、大千也。言三千大千者，總別兼舉也。）

<xa>色法十一</xa>
　　色即質礙之義。謂眼耳鼻舌身五根，色聲香味觸五境，及法處所攝一分，此十一種，皆
有色相可見可對，故總名為色法。（法處，即意識所取之境。具有四分：一、心所法，二、
不相應法，三、無為，四、無表色。今言法處所攝一分者，正是無表色也。無表色者，謂意
識緣於過去所見之境，雖分別明瞭，而無所表對故也。）

<xa>心法一</xa>
　　心法者，謂心雖無形質，而有覺知之用，以能緣慮分別，名之為心，即意識也。（此專
言意識者，蓋小乘之人，唯知心王是第六意識，而不知有第七、第八二種之識也。）

<xa>心所有法四十六</xa>
　　心所有法者，以對意識心王而言之也。此四十六合為六位，遍大地有十：一、受，（領
納前境也。）二、想，（於境取像也。）三、思，（起心造作諸業也。）四、觸，（對境也
。）五、欲，（希望樂境也。）六、慧，（揀擇善惡法也。）七、念，（記憶不忘也。）八
、作意，（能警覺者為性。心未起，能警令起；心已起，能引趣境也。）九、勝解，（於理
明瞭無礙也。）十、三摩地，（梵語三摩地，華言等持。離沉掉曰等，令心專注不散曰持。
）此之十法，通善通惡，徧一切心，故云遍大地也。大善地有十：一、信，（於善法深樂不
疑也。）二、勤，（於諸善法精進修習也。）三、捨，（遠離掉舉也。）四、慚，（恥己無
德也。）五、愧，（羞為惡行也。）六、無貪，（於五欲境心生厭離也。）七、無嗔，（於
違情之境，不起忿怒也。）八、不害，（於諸有情，不加損惱也。）九、輕安，（遠離昏亂
<pb n="783"/>
也。）十、不放逸，（於不善法，心不染著也。）此之十法，不通於惡，唯是善業，能通至
無漏聖道。故云大善地也。（無漏者，不漏落三界生死也。）大煩惱有六：一、癡，（於事
理迷惑不了也。）二、放逸，（縱恣欲境也。）三、懈怠，（身心不勤也。）四、不信，（
邪見多疑也。）五、昏沉，（心神迷惑也。）六、掉舉，（內心搖動也。）此之六法，依五
識、第六識、第七識而起，不通於善，唯是惡法，故云大煩惱也。大不善有二：一、無慚，
（不知羞恥也。）二、無愧，（陰為不善也。）此之二法，謂人無慚愧，則無惡不造。故云
大不善也。小煩惱有十：一、忿，（暴怒也。）二、覆，（不令人知己過也。）三、慳，（
於一切財不能惠施也。）四、嫉，（心懷妒忌也。）五、惱，（外境違情不自安忍也。）六
、害，（損惱有情也。）七、恨，（怨恨也。）八、諂，（媚悅人意也。）九、誑，（詭詐
不實也。）十、憍，（矜己傲他也。）此之十法，但依第六識而起，故云小煩惱也。不定法
有八：一、悔，（或作惡事，或不作善事，心皆追悔也。）二、睡眠，（謂人睡眠，神識昏
昧，夢中見境，或善或惡，或不善不惡也。）三、尋，（尋即尋思，即心中所起之念，或善
或惡，或不善不惡也。）四、伺，（伺即伺察，亦心中所起之念也。心粗而浮曰尋，心細而
沉曰伺。二者皆是心念，但分粗細耳。亦通善惡，不善不惡也。）五、貪，（引取無厭也。
）六、嗔，（忿怒不息也。）七、慢，（自恃陵他也。）八、疑，（猶豫不決也。）此之八
法，通於善、惡、無記三性，故云不定法也。（無記者，謂不善不惡，無所記錄故也。）

<xa>不相應行法十四</xa>
　　一、得，（於一切法造作成就也。）二、非得，（於一切法不能成就也。）三、眾同分
，（如人之類，其形相似也。）四、無想異熟，（此即無想報，外道修無想定，命終生無想
天，以其果報，異世成熟，故曰異熟。）五、無想定，（外道所修之定，想心俱滅故也。）
六、滅盡定，（得此定者，受想之心滅盡，諸識不起也。）七、命根，（第八藏識種子，並
出入息暖氣三者，連持不斷也。）八、生，（諸法生起也。）九、住，（諸法未遷也。）十
、異，（諸法漸衰也。）十一、滅，（諸法消盡也。）十二、名身，（依事立名，眾名聯合
，故曰名身）十三、句身，（積言成句，眾句聯合，故曰句身。）十四、文身，（文即文字
，眾字聯合，故曰文身。）此之十四法，有名無體，不與色法、心法，及心所有法相應，故
云不相應行法也。

<xa>無為法三</xa>
　　一、擇滅無為，（擇即揀擇，滅即斷滅，以智滅惑，所顯真理，理無作為也。）二、非
<pb n="784"/>
擇滅無為，（不假智力，斷滅諸惑，性本清淨，無所作為也。）三、虛空無為，（真空之理
，離諸障礙，猶如虛空，無所作為也。）蓋前色法、心法，及心所有法、不相應行，皆是世
間有為之法；此之三法，是出世間之法，故名無為。然七十五法，不出乎色、心，而色則由
心造也。若攝末歸本，唯心一法耳。

<xa>色法十一</xa>
　　色即質礙之義，謂眼耳鼻舌身五根，色聲香味觸五境，及法處所攝一分，此十一種法，
皆有色相可見可對，故總名為色法。（法處即意識所取之境，具有四分：一、心所法，二、
不相應行，三、無為，四、無表色。今言法處所攝一分者，正是無表色也。無表色者，謂意
識緣於過去所見之境，雖分別明瞭，而無所表對故也。）

<xa>心法八</xa>
　　心即識心，謂眼識、耳識、鼻識、舌識、身識、意識、末那識、阿賴耶識，此八種識，
皆有分別之義，俱屬於心，故名心法。（梵語末那，華言意。梵語阿賴耶，華言藏識。）

<xa>心所有法五十一</xa>
　　心所有法者，以對八識心王而言之也。此五十一合為六位。徧行法有五：一、作意，（
能警覺者為性，心未起，能警令起；心已起，能引趣境也。）二、觸，（對境也。）三、受
，（領納前境也。）四、想，（於境取像也。）五、思，（起心造諸業也。）此五種法，起
則同起，故云徧行也。別境法有五：一、欲，（希望樂境也。）二、勝解，（於理明瞭無礙
也。）三、念，（於曾習境，記憶不忘也。）四、等持，（離昏沉掉舉曰等，令心專注不散
曰持也。）五、慧，（揀擇善惡法也。）此五種法，起時各起，故云別境也。善法有十一：
一、信，（於諸善法，深樂不疑也。）二、慚，（恥己無德也。）三、愧，（羞為惡行也。
）四、無貪，（於五欲境，心生厭離也。）五、無嗔，（於違情之境，不起怒心也。）六、
無癡，（於事理明，解決了也。）七、精進，（於諸善法，精勤修習也。）八、輕安，（遠
離昏亂也。）九、不放逸，（於不善法，心不染著也。）十、捨，（遠離掉舉也。）十一、
不害，（於有情不加損惱也。）此十一種法，皆是善法，故總雲善也。煩惱法有六：一、貪
，（引取無厭也。）二、嗔，（忿怒不息也。）三、慢，（自恃陵他也。）四、無明，（於
事理無所明瞭也。）五、見，（即邪見也。）六、疑，（猶豫不決也。）此六種法，能惱亂
眾生，故總雲煩惱也。隨煩惱法有二十：一、忿，（暴怒也。）二、恨，（怨恨也。）三、
<pb n="785"/>
覆，（不令人知己過也。）四、惱，（如境違情，不自安隱。）五、嫉，（心懷妒忌也。）
六、慳，（於一切財不能惠施也。）七、誑，（詭詐不實也。）八、諂，（媚悅人意也。）
九、害，（損惱有情也。）十、憍，（矜己傲人也。）十一、無慚，（不知羞恥也。）十二
、無愧，（陰為不善也。）十三、掉舉，（內心搖動也。）十四、昏沉，（心神迷惑也。）
十五、不信，（邪見多疑也。）十六、懈怠，（身心不勤也。）十七、放逸，（縱恣欲境也
。）十八、失念，（遺失正念也。）十九、散亂，（心常放逸也。）二十、不正知，（以妄
為真也。）此二十法，隨逐前六種煩惱而生，故云隨煩惱也。不定法有四：一、惡作，（或
已作惡事，因循；或不作善事，心皆追悔也。）二、睡眠，（謂人睡眠，識神昏昧，夢中見
境，或善或惡，或不善不惡也。）三、尋，（尋即尋思，心中所起之念，或善或惡，或不善
不惡也。）四、伺，（伺即伺察，心中所起之念也。尋思之心，粗而浮；伺察之心，沉而細
。二者皆是心念，但分粗細耳。亦通善惡與不善不惡也。）此四種法，於善、惡、無記三性
，不定而起，故云不定也。如是諸法，從阿賴耶藏識種子所生，依心所起，與心俱轉相應，
故皆名心所有法。（無記者，謂不善不惡，無所記錄故也。）

<xa>不相應行法二十四</xa>
　　一、得，（於一切法造作成就也。）二、命根，（第八識種子，並出入息、暖氣三者，
連持不斷也。）三、眾同分，（如人之類，其形相似也。）四、異生性，（眾生之妄性不同
也。）五、無想定，（心想俱滅，外道所修之定也。）六、滅盡定，（受想之心滅盡，諸識
不起也。）七、無想報，（外道修無想定，命終生無想天，壽命五百劫，想心不行，如冰夾
魚也。）八、名身，（依事立名，眾名聯合曰名身。）九、句身，（積言成句，眾句聯合曰
句身。）十、文身，（文即是字，眾字聯合曰文身。）十一、生，（諸法生起也。）十二、
住，（諸法未遷也。）十三、老，（諸法漸衰也。）十四、無常，（今有後無也。）十五、
流轉，（因果相續，流轉不斷也。）十六、定異，（善惡因果，決定不同也。）十七、相應
，（因果和合，不相違背也。）十八、勢速，（諸法遷流，不暫停住也。）十九、次第，（
編列有序也。）二十、時，（即時節也。）二十一、方，（即方所也。）二十二、數，（即
數目也。）二十三、和合，（不相乖違也。）二十四、不和合，（互相乖違也。）此二十四
法，有名無體，不與色法、心法及心所法相應，故云不相應行法。

<xa>無為法有六</xa>
　　一、虛空無為，（真空之理，離諸障礙，猶如虛空，無所作為也。）二、擇滅無為，（
<pb n="786"/>
擇即揀擇；滅即斷滅。以智滅惑，所顯真理，理無作為也。）三、非擇滅無為，（不假智力
斷滅諸惑，性本清淨，無所作為也。）四、不動無為，（即第四禪天得不動地，所修出世之
理，無所作為也。）五、受想滅無為，（受想心滅，所顯真理，無所作為也。）六、真如無
為，（不妄曰真，不異曰如，真如之理，無所作為也。）蓋前色法、心法、及心所有法、不
相應行，皆是世間有為之法；此之六法，是出世間之法，故名無為。然百法不出乎色、心，
而色則由心造也。若攝末歸本，唯心一法耳。

<xa>首楞嚴三昧</xa>
　　梵語首楞嚴，華言健相分別；梵語三昧，華言正受，亦云正定。謂菩薩住是三昧，則於
諸三昧行相、多少、淺深，悉能分別了知；而一切魔惱，不能破壞，是名首楞嚴三昧。

<xa>寶印三昧</xa>
　　謂菩薩住是三昧，於一切三昧，悉能印證；然諸寶中法寶為最，今世後世，乃至涅槃，
能為利益，是名寶印三昧。（梵語涅槃，華言滅度。）

<xa>師子戲三昧</xa>
　　謂菩薩住是三昧，於一切三昧中，出入遲速，皆得自在；於諸外道，強者破之，信者度
之；譬猶師子戲時，而能制伏諸群獸也，是名師子戲三昧。

<xa>妙月三昧</xa>
　　謂菩薩入是三昧，能除無明暗蔽、諸法邪見，譬猶滿月清淨，無諸障翳，而能除破黑暗
，是名妙月三昧。

<xa>月幢相三昧</xa>
　　謂菩薩入是三昧，一切諸法通達無礙，皆悉順從；譬猶大將，以寶幢作月之像，人見此
相，悉皆隨從，是名月幢相三昧。

<xa>出諸法三昧</xa>
　　謂菩薩住是三昧，能令一切三昧出生增長；譬猶時雨之降，而草木皆生，是名出諸法三
昧。
<pb n="787"/>

<xa>觀頂三昧</xa>
　　謂菩薩入是三昧，能徧見一切三昧，如住山頂，悉見眾物，是名觀頂三昧。

<xa>畢法性三昧</xa>
　　謂諸法體性，無量無二，難可執持，菩薩入是三昧，則能決定知諸法性，而得定相；譬
猶虛空，無能住者，得神足力，則能處之，是名畢法性三昧。

<xa>畢幢相三昧</xa>
　　謂菩薩住是三昧，則能決定持諸三昧法幢，於諸三昧，最為尊勝；譬猶大將得幢，表其
尊大之相，是名畢幢相三昧。

<xa>金剛三昧</xa>
　　謂菩薩住是三昧，則智慧堅固，能破諸三昧；譬猶金剛，堅固不壞，而能碎諸萬物，是
名金剛三昧。

<xa>入法印三昧</xa>
　　謂如人入國，有印得入，無印則不得入；菩薩住是三昧，即能入於諸法實相，是名入法
印三昧。

<xa>三昧王安立三昧</xa>
　　謂菩薩住是三昧，則於一切諸三昧中而得安住；譬猶大王，安住正殿，召諸群臣，皆悉
從命，是名三昧王安立三昧。

<xa>放光三昧</xa>
　　謂菩薩住是三昧，則能放種種光明，照諸三昧，悉皆明瞭，是名放光三昧。

<xa>力進三昧</xa>
　　謂菩薩住是三昧，於諸三昧，得自在力，常能神通變化，度諸眾生，是名力進三昧。

<pb n="788"/>
<xa>高出三昧</xa>
　　謂菩薩住是三昧，所有福德智慧，皆悉增長，諸三昧性，從心而出，是名高出三昧。

<xa>必入辯才三昧</xa>
　　謂菩薩住是三昧，則能辯說一切三昧，悉知眾生語言次第及經書名字等，悉能分別無礙
，是名必入辯才三昧。

<xa>釋名字三昧</xa>
　　謂菩薩住是三昧，則能釋諸三昧名字及諸法義，令人得解，是名釋名字三昧。

<xa>觀方三昧</xa>
　　謂菩薩住是三昧，於諸三昧出入自在無礙，故能以慈悲憐愍平等之心，觀於十方，眾生
皆得度脫，是名觀方三昧。

<xa>陀羅尼印三昧</xa>
　　梵語陀羅尼，華言總持。謂菩薩住是三昧，則能持諸三昧印，分別諸三昧，皆有陀羅尼
，是名陀羅尼印三昧。

<xa>無誑三昧</xa>
　　謂菩薩住是三昧，不生愛恚無明邪見，於諸三昧都無迷悶之事，是名無誑三昧。

<xa>攝諸法海三昧</xa>
　　謂菩薩住是三昧，則三乘法皆攝入是三昧中，如一切眾流皆歸於海，是名攝諸法海三昧
，（三乘者，聲聞乘、緣覺乘、菩薩乘也。）

<xa>遍覆虛空三昧</xa>
　　謂菩薩住是三昧，以三昧力，能徧覆無量無邊虛空，或放光明，或以音聲充滿其中，是
名遍覆虛空三昧。

<xa>金剛輪三昧</xa>
<pb n="789"/>
　　謂菩薩住是三昧，則能持諸三昧，於一切法中，所至無礙；譬猶金剛輪所往，無有障礙
，是名金剛輪三昧。

<xa>寶斷三昧</xa>
　　謂菩薩住是三昧，則能斷除一切三昧煩惱諸垢，如有真寶能治諸寶，令得潔淨，是名寶
斷三昧。

<xa>能照三昧</xa>
　　謂菩薩住是三昧，則能以智慧照了諸法；譬猶日出，普照世間，事皆顯了，是名能照三
昧。

<xa>不求三昧</xa>
　　謂菩薩住是三昧，則能照了諸法，皆如幻化，三界愛慾悉斷，都無所求，是名不求三昧
，（三界者，欲界、色界、無色界也。）

<xa>無住三昧</xa>
　　謂菩薩住是三昧，則能照了諸法，唸唸無常，無有住相，是名無住三昧。

<xa>無心三昧</xa>
　　謂菩薩住是三昧，則心、心數法，悉皆不行，是名無心三昧，（心即心王，心數法即受
想行法也。不行者，謂此諸法皆不起也。）

<xa>淨燈三昧</xa>
　　謂菩薩住是三昧，則能離諸煩惱之垢，而智慧之燈清淨明發，是名淨燈三昧。

<xa>無邊明三昧</xa>
　　謂菩薩住是三昧，則能以智慧光明，普照十方無邊世界，眾生及無量諸法，皆悉明瞭，
是名無邊明三昧。

<xa>能作明三昧</xa>
<pb n="790"/>
　　謂菩薩住是三昧，則能照明諸法；譬猶暗中然炬，無不明瞭，是名能作明三昧。

<xa>普照明三昧</xa>
　　謂菩薩住是三昧，即能普照諸法種種三昧門；譬如輪王寶珠，光照四邊，是名普照明三
昧。

<xa>堅淨諸三昧</xa>
　　謂菩薩住是三昧，則能令諸三昧清淨堅牢，不為一切垢法之所染壞，是名堅淨諸三昧。

<xa>無垢明三昧</xa>
　　謂菩薩住是三昧，能離一切諸三昧垢，破除一切無明愛慾煩惱，亦能照了一切三昧，是
名無垢明三昧。

<xa>歡喜三昧</xa>
　　謂菩薩住是三昧，能生無量無邊法歡喜樂，是名歡喜三昧。

<xa>雷光三昧</xa>
　　謂菩薩住是三昧，於無始世來所失之道，還復能得；如電光蹔現，行者得路，是名電光
三昧。

<xa>無盡三昧</xa>
　　謂菩薩住是三昧，滅諸法無常等相，即入不生不滅真實之理，是名無盡三昧。

<xa>威德三昧</xa>
　　謂菩薩住是三昧，則得無量威德，自在莊嚴，是名威德三昧。

<xa>離盡三昧</xa>
　　謂菩薩住是三昧，則能見諸三昧，無有窮盡，而於無量阿僧祇劫，善本功德果報不失，
離於一切斷滅之見，是名離盡三昧，（梵語阿僧祇劫，華言無數時。）

<pb n="791"/>
<xa>不動三昧</xa>
　　謂菩薩住是三昧，能知諸法實相，畢竟空寂，智慧與三昧相應，於一切三昧及一切法，
都不戲論，是名不動三昧。

<xa>不退三昧</xa>
　　謂菩薩住是三昧，常不退轉，即是阿鞞跋致，是名不退三昧，（梵語阿鞞跋致，華言不
退轉。）

<xa>日燈三昧</xa>
　　謂菩薩住是三昧，則能照了種種法門，及諸三昧；譬猶日出，能照一切世界；又如燈明
，能破暗室；是名燈三昧。

<xa>月淨三昧</xa>
　　謂菩薩住是三昧，則智慧清淨，利益眾生；又能破諸三昧無明，如月圓明，破諸黑暗；
是名月淨三昧。

<xa>淨明三昧</xa>
　　謂菩薩住是三昧，則能明瞭諸法無有障礙，是名淨明三昧。

<xa>能作明三昧</xa>
　　謂菩薩住是三昧，則與般若之智相應，能於諸三昧門而作光明，是名能作明三昧，（梵
語般若，華言智慧。）

<xa>作行三昧</xa>
　　謂菩薩住是三昧，則能發起先所得諸三昧故，是名作行三昧。

<xa>知相三昧</xa>
　　謂菩薩住是三昧，則見一切諸三昧中有實智慧之相，是名知相三昧。

<xa>如金剛三昧</xa>
<pb n="792"/>
　　謂菩薩住是三昧，則能破一切煩惱結使，無有遺餘；譬猶金剛，能破諸物，滅盡無餘，
是名如金剛三昧，（結使者，謂一切眾生為惑業纏縛驅役，入於生死也。）

<xa>心住三昧</xa>
　　謂心相輕疾，難制難持；菩薩住是三昧，則能攝諸散亂，心不動轉，是名心住三昧。

<xa>普明三昧</xa>
　　謂菩薩住是三昧，於一切法見光明相，無諸黑暗，以神通力，普照世間，了了無礙，是
名普明三昧。

<xa>安立三昧</xa>
　　謂菩薩住是三昧，於一切諸功德善法中，安立堅固，如須彌山，安立不動，是名安立三
昧，（梵語須彌，華言妙高。）

<xa>寶聚三昧</xa>
　　謂菩薩住是三昧，則能轉一切所有國土，皆成七寶，是名寶聚三昧，（七寶者，金、銀
、琉璃、玻璃、硨磲、碼瑙、赤真珠也。）

<xa>妙法印三昧</xa>
　　謂菩薩住是三昧，得諸佛菩薩深妙功德智慧之法，印諸三昧，是名妙法印三昧。

<xa>法等三昧</xa>
　　謂菩薩住是三昧，則照了眾生及一切法，悉皆平等，是名法等三昧。

<xa>斷喜三昧</xa>
　　謂菩薩住是三昧，能觀苦、空、無常、無我、不淨等相，於一切世間，心生厭離，不起
樂著之想，是名斷喜三昧，（苦者，謂觀五陰之身，實有生死逼迫等苦也。空者，謂身及諸
法，本來皆空也。無常者，謂身及諸法，終歸壞滅也。無我者，謂四大各離，何者是我也。
不淨者，謂觀身相皆不淨也。）

<pb n="793"/>
<xa>到法頂三昧</xa>
　　謂菩薩住是三昧，則能以般若方便之力，而到於法山之頂，是名到法頂三昧，（法山之
頂，以喻此三昧，在諸三昧之上也。）

<xa>能散三昧</xa>
　　謂菩薩住是三昧，即與空慧相應，而能破散諸法，是名能散三昧。

<xa>分別諸法句三昧</xa>
　　謂菩薩住是三昧，則能分別一切諸法語言文句，為眾生演說，詞無滯礙，是名分別諸法
句三昧。

<xa>字等相三昧</xa>
　　謂菩薩住是三昧，觀諸字諸語，悉皆平等；呵罵讚歎，無有憎愛；是名字等相三昧。

<xa>離字三昧</xa>
　　謂菩薩住是三昧，不見字在義中，亦不見字在字中，是名離字三昧。

<xa>斷緣三昧</xa>
　　謂菩薩住是三昧，則能於樂中不生喜，苦中不生嗔，不苦不樂中不生不知捨心；於此三
受，遠離不著，則心滅緣斷，是名斷緣三昧。

<xa>不壞三昧</xa>
　　謂菩薩住是三昧，則能了法性畢竟空寂，戲論不能破，無常不能轉，是名不壞三昧。

<xa>無種相三昧</xa>
　　謂菩薩住是三昧，了法無相，而不見諸法種種之相，是名無種相三昧。

<xa>無處行三昧</xa>
　　謂菩薩住是三昧，則能知三毒火然三界故，心不依止；涅槃畢竟空故，亦不依止；是名
無處行三昧，（三毒者，貪、嗔、癡也。）
<pb n="794"/>

<xa>離朦昧三昧</xa>
　　謂菩薩住是三昧，則能於諸三昧中，微翳無明等，悉皆除盡，是名離朦昧三昧。

<xa>無去三昧</xa>
　　謂菩薩住是三昧，則不見一切諸法去來之相，是名無去三昧。

<xa>不變異三昧</xa>
　　謂菩薩住是三昧，能觀一切諸三昧法，皆不見有變異之相，是名不變異三昧。

<xa>度緣三昧</xa>
　　謂菩薩住是三昧，於六塵中諸煩惱緣，悉皆盡滅；能度六塵大海，亦能超過一切三昧，
緣生智慧，是名度緣三昧，（六塵者，色塵、聲塵、香塵、味塵、觸塵、法塵也。）

<xa>集諸功德三昧</xa>
　　謂菩薩住是三昧，修集一切善根功德，初夜、後夜，無有休息，譬猶日月，運轉不停，
是名集諸功德三昧。

<xa>住無心三昧</xa>
　　謂菩薩住是三昧，但隨智慧，不隨於心，而住於諸法實相之中，是名住無心三昧。

<xa>淨妙華三昧</xa>
　　謂菩薩住是三昧，則能於諸三昧中，開諸功德華；以自在莊嚴，如樹華開敷，樹自嚴飾
；是名淨妙華三昧。

<xa>覺意三昧</xa>
　　謂菩薩住是三昧，令諸三昧，變成無漏，與七覺相應，是名覺意三昧，（無漏者，謂惑
業已斷，不漏落生死也。七覺者，念覺、擇法覺、情進覺、喜覺、輕安覺、定覺、捨覺也。
）

<pb n="795"/>
<xa>無量辯三昧</xa>
　　謂菩薩住是三昧，得無量辯才，樂說一句，經無量劫而不窮盡，是名無量辯三昧，（劫
，梵語具雲劫波，華言分別時節。）

<xa>無等等三昧</xa>
　　謂菩薩住是三昧，觀一切眾生，皆如於佛；觀一切法，皆同佛法；與無等等般若波羅蜜
相應，是名無等等三昧，（無等等者，謂諸佛般若，世無與等；而一切眾生平等共有，故曰
無等等。梵語般若波羅蜜，華言智慧到彼岸。）

<xa>度諸法三昧</xa>
　　謂菩薩住是三昧，則能入三解脫門，超出三界，度三乘眾生，是名度諸法三昧，（三解
脫門者，空解脫門、無相解脫門、無作解脫門也。）

<xa>分別諸法三昧</xa>
　　謂菩薩住是三昧，則能分別諸法善、不善，有漏、無漏，有為、無為等相，是名分別諸
法三昧，（有漏者，謂因煩惱惑業，漏落三界生死也。有為者，世間法也。無為者，出世間
法也。）

<xa>散疑三昧</xa>
　　謂菩薩住是三昧，則能於一切法中，疑網悉斷，得一切諸法實相，是名散疑三昧。

<xa>無住處三昧</xa>
　　謂菩薩住是三昧，則不見諸法定有住處，是名無住處三昧。

<xa>一莊嚴三昧</xa>
　　謂菩薩住是三昧，則能觀見諸法皆一，或一切法有相故一，或一切法無相故一，或一切
法空故一，皆以一相智慧莊嚴如是三昧，是名一莊嚴三昧。

<xa>生行三昧</xa>
　　謂菩薩住是三昧，能觀種種行相。入相。住相。出相，如是諸相皆空，亦不可見，是名
<pb n="796"/>
生行三昧。

<xa>一行三昧</xa>
　　謂菩薩住是三昧，與畢竟空相應，更無餘行次第，是名一行三昧。

<xa>不一行三昧</xa>
　　謂菩薩住是三昧，不見諸三昧一相，以此三昧，而能兼行諸餘觀行，是名不一行三昧。

<xa>妙行三昧</xa>
　　謂菩薩住是三昧，不見諸三昧二相，即是畢竟空相應三昧；一切戲論，皆不能破，是名
妙行三昧。

<xa>達一切有底散三昧</xa>
　　謂菩薩住是三昧，能以無漏智慧，通達三有，乃至非有想、非無想之底，一切諸有，皆
悉令其散壞，是名達一切有底散三昧，（三有者，欲有、色有、無色有，即三界也。底者，
即非有想、非無想天，以其難到，故名底也。）

<xa>入名語三昧</xa>
　　謂菩薩住是三昧，則能識一切眾生、一切物、一切法名字，一切語言，無不解了，是名
入名語三昧。

<xa>離音聲字語三昧</xa>
　　謂菩薩住是三昧，觀一切諸法，皆無音聲語言，常寂滅相，是名離音聲字語三昧。

<xa>然炬三昧</xa>
　　謂菩薩住是三昧，則能以智慧炬，照明一切諸法，無錯無著；如然炬夜行，不墮險處，
是名然炬三昧。

<xa>淨相三昧</xa>
　　謂菩薩住是三昧，則能清淨具足莊嚴三十二相，又能如法觀於諸法總、別之相，亦能觀
<pb n="797"/>
諸法無相清淨，是名淨相三昧，（三十二相者，足安平相、千輻輪相、手指纖長相、手足柔
軟相、手足縵網相、足跟滿足相、足趺高好相、腨如鹿王相、手過膝相、馬陰藏相、身縱廣
相、毛孔生青色相、身毛上靡相、身金色相、身光面各一丈相、皮膚細滑相、七處平滿相、
兩腋滿相、身如師子相、身端直相、肩圓滿相、四十齒相、齒白齊密相、四牙白淨相、頰車
如師子相、咽中津液得上味相、廣長舌相、梵音深遠相、眼色如金精相、眼睫如牛王相、眉
間白毫相、頂肉髻成相也。總相者，諸法和合為一相也。別相者，諸法種種差別也。）

<xa>破相三昧</xa>
　　謂菩薩住是三昧，則不見一切法相，何況於諸三昧之相，是名破相三昧。

<xa>一切種妙足三昧</xa>
　　謂菩薩住是三昧，則能以諸功德，種種莊嚴禪定智慧，悉皆具足清淨，是名一切種妙足
三昧。

<xa>不喜苦樂三昧</xa>
　　謂菩薩住是三昧，能觀世間之樂，多過多患，虛妄顛倒，非可愛樂；觀世間之苦如病，
如箭入身，心不喜樂；以一切法虛誑故，樂尚不喜，何況於苦，是名不喜苦樂三昧。

<xa>無盡相三昧</xa>
　　謂菩薩住是三昧，則能觀一切法，不斷不常，無壞無盡，是名無盡相三昧。

<xa>陀羅尼三昧</xa>
　　謂菩薩住是三昧，則能持諸三昧，而聞持等諸陀羅尼，皆自然而得，是名陀羅尼三昧，
（聞持者，陀羅尼名也；謂得此陀羅尼者，一切語言諸法，耳所聞者，皆不忘失也。）

<xa>攝諸邪正相三昧</xa>
　　謂菩薩住是三昧，於正定聚、邪定聚、不定聚，一切眾生都無所棄，一心攝取，而不見
有邪、正等相，是名攝諸邪正相三昧。

<xa>滅憎愛三昧</xa>
<pb n="798"/>
　　謂菩薩住是三昧，則能滅諸憎愛，於可喜法中，而不生愛；可惡法中，而不生嗔；是名
滅憎愛三昧。

<xa>逆順三昧</xa>
　　謂菩薩住是三昧，則能於諸法中，逆順自在，能破一切邪逆眾生，能順一切可化眾生，
而又不著逆順之相，是名逆順三昧。

<xa>淨光三昧</xa>
　　謂菩薩住是三昧，於諸三昧，光明清淨，諸煩惱垢，皆不可得，是名淨光三昧。

<xa>堅固三昧</xa>
　　謂菩薩住是三昧，而於諸法實相，智慧相應，皆悉堅固，猶如虛空，不可破壞，是名堅
固三昧。

<xa>滿月淨光三昧</xa>
　　謂菩薩住是三昧，則淨智光明具足，滅愛恚等火，清涼功德，利益眾生；譬猶秋月圓滿
，破諸黑暗，清涼可樂，是名滿月淨光三昧。

<xa>大莊嚴三昧</xa>
　　謂菩薩住是三昧，則大莊嚴成就，見十方如恆河沙等世界，以七寶華香，莊嚴佛處，如
是等莊嚴功德，而心無所著，是名大莊嚴三昧。

<xa>能照一切世間三昧</xa>
　　謂菩薩住是三昧，則能照眾生世間、住處世間、五眾世間，一切諸法，是名能照一切世
間三昧，（五眾者，即色受想行識五陰也。）

<xa>三昧等三昧</xa>
　　謂菩薩住是三昧，則能觀諸三昧，不見有深淺之相；觀一切有為之法，皆從因緣而生，
與三昧相，悉皆平等，無有定亂，是名三昧等三昧。

<pb n="799"/>
<xa>攝一切有諍無諍三昧</xa>
　　謂菩薩住是三昧，則能於一切法中，通達無礙，不見是法如是相，不見是法不如是相；
於眾生中亦無好丑諍論，但隨其心行而攝受度脫之，是名攝一切有諍無諍三昧。

<xa>不樂一切住處三昧</xa>
　　謂菩薩住是三昧，則不樂住世間，以世間無常故；不樂住非世間，不著於空故；是名不
樂一切住處三昧。（非世間者，出世間之法也。）

<xa>如住定三昧</xa>
　　如即有無不二之義；又即空也。謂菩薩住是三昧，則知一切法如實相，不見有法過此如
者，是名如住定三昧。

<xa>壞身衰三昧</xa>
　　身衰者，謂血肉筋骨等和合為身，是身多患，常為飢寒疾病所逼，以致身衰。菩薩住是
三昧，故以智慧力，分分破壞身諸衰相，乃至不見不可得相，是名壞身衰三昧。

<xa>壞語如虛空三昧</xa>
　　謂菩薩住是三昧，不見諸三昧語業依聲而有，如虛空，如幻化，不生憎愛，是名壞語如
虛空三昧。
</file>
